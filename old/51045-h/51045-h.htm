<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml">
<head>
<meta http-equiv="Content-Type" content="text/html; charset=UTF-8" />
<title>The Project Gutenberg eBook of Ephemerides Barometricae Mutinenses (anni M.DC.XCIV), by Bernardino Ramazzini, Giovanni Battista Boccabadati, and Francesco Torti</title>
<link rel="coverpage" href="images/cover.jpg" />
<style type="text/css">

a {
    text-decoration: none;
}

body {
    margin-left: 10%;
    margin-right: 10%;
}

h1 {
    visibility: hidden;
    text-align: center;
    clear: both;
}

h2,h3,h4 {
    text-align: center;
    clear: both;
}

hr.chap {
    width: 65%;
    margin-left: 17.5%;
    margin-right: 17.5%;
    margin-top: 2em;
    margin-bottom: 2em;
    clear: both;
}

p {
    margin-top: 0.5em;
    text-align: justify;
    margin-bottom: 0.5em;
    text-indent: 1em;
}

p.dropcap {
    text-indent: 0em;
    margin-top: 0em;
}

p.dropcap:first-letter {
    color: transparent;
    visibility: hidden;
    margin-left: -0.9em;
}

img.dropcap {
    float: left;
    margin: 0 0.5em 0 0;
}

table {
    width: 90%;
    margin-left: 5%;
    margin-right: 5%;
    max-width: 100%;
    border-collapse: collapse;
}

td, th {
    padding-left: 0.25em;
    padding-right: 0.25em;
    vertical-align: middle;
    text-align: center;
    font-weight: normal;
    border: thin solid black;
}

.center {
    text-align: center;
    text-indent: 0em;
}

.figcenter {
    margin-left: auto;
    margin-right: auto;
    text-align: center;
    margin-bottom: 1em;
}

.figleft {
    float: left;
    clear: left;
    padding: 0;
}

.figright {
    float: right;
    clear: right;
    padding: 0;
}

.larger {
    font-size: 150%;
}

.margin-top {
    text-align: center;
    margin-top: 3em;
    text-indent: 0em;
}

.non-italic {
    font-style: normal;
}

.pagenum {
    position: absolute;
    left: 92%;
    font-size: smaller;
    text-align: right;
    font-style: normal;
    font-weight: normal;
}

.poetry-container {
    text-align: center;
    margin: 1em;
}

.poetry {
    display: inline-block;
    text-align: left;
}

.poetry .verse {
    text-indent: -3em;
    padding-left: 3em;
}

.sidenote {
    width: 20%;
    padding-bottom: .5em;
    padding-top: .5em;
    padding-left: .5em;
    padding-right: .5em;
    margin-left: 1em;
    float: right;
    clear: right;
    margin-top: 1em;
    font-size: smaller;
    color: black;
    background: #eeeeee;
    border: dashed 1px;
}

.tdr {
    text-align: right;
}

@media handheld {

img {
    max-width: 100%;
    width: auto;
    height: auto;
}

.poetry {
    display: block;
    margin-left: 1.5em;
}

img.dropcap {
    display: none;
}

p.dropcap:first-letter {
    color: inherit;
    visibility: visible;
    margin-left: 0;
}
}

    h1.pg   { visibility: visible; }
    hr.full { width: 100%;
              margin-top: 3em;
              margin-bottom: 0em;
              margin-left: auto;
              margin-right: auto;
              height: 4px;
              border-width: 4px 0 0 0; /* remove all borders except the top one */
              border-style: solid;
              border-color: #000000;
              clear: both; }
    </style>
</head>
<body>
<h1 class="pg">The Project Gutenberg eBook, Ephemerides Barometricae Mutinenses (anni
M.DC.XCIV), by Bernardino Ramazzini, Giovanni Battista Boccabadati, and
Francesco Torti</h1>
<p>This eBook is for the use of anyone anywhere in the United States
and most other parts of the world at no cost and with almost no
restrictions whatsoever.  You may copy it, give it away or re-use it
under the terms of the Project Gutenberg License included with this
eBook or online at <a
href="http://www.gutenberg.org">www.gutenberg.org</a>.  If you are not
located in the United States, you'll have to check the laws of the
country where you are located before using this ebook.</p>
<p>Title: Ephemerides Barometricae Mutinenses (anni M.DC.XCIV)</p>
<p>       Cum Disquisitione Causae ascensus ac descensus Mercurii in Torricelliana fistula iuxta diversum Aeris statum</p>
<p>Author: Bernardino Ramazzini, Giovanni Battista Boccabadati, and Francesco Torti</p>
<p>Release Date: January 26, 2016  [eBook #51045]</p>
<p>Language: Latin</p>
<p>Character set encoding: UTF-8</p>
<p>***START OF THE PROJECT GUTENBERG EBOOK EPHEMERIDES BAROMETRICAE MUTINENSES (ANNI M.DC.XCIV)***</p>
<p>&nbsp;</p>
<h4>E-text prepared by the Online Distributed Proofreading Team<br />
    (<a href="http://www.pgdp.net">http://www.pgdp.net</a>)<br />
    from page images generously made available by<br />
    Internet Archive<br />
    (<a href="https://archive.org">https://archive.org</a>)</h4>
<p>&nbsp;</p>
<table border="0" style="background-color: #ccccff;margin: 0 auto;" cellpadding="10">
  <tr>
    <td valign="top">
      Note:
    </td>
    <td>
      Images of the original pages are available through
      Internet Archive. See
      <a href="https://archive.org/details/ephemeridesbarom00rama">
      https://archive.org/details/ephemeridesbarom00rama</a>
    </td>
  </tr>
</table>
<p>&nbsp;</p>
<hr class="full" />
<p>&nbsp;</p>

<h1>Ephemerides Barometricæ Mutinenses</h1>

<div class="figcenter" style="width: 400px;">
<img src="images/decoration-cover.jpg" width="400" height="150" alt="(decorative)" />
</div>

<p class="center"><span class="larger">EPHEMERIDES</span><br />
Barometricæ<br />
MUTINENSES<br />
<i>ANNI 1694</i>.</p>

<div class="figcenter" style="width: 400px;">
<img src="images/decoration-cover.jpg" width="400" height="150" alt="(decorative)" />
</div>

<hr class="chap" />

<p class="center"><span class="larger">EPHEMERIDES</span><br />
BAROMETRICÆ<br />
MUTINENSES<br />
<i>ANNI M.DC.XCIV.</i></p>

<p class="center">Unà</p>

<p class="center">Cum Disquisitione Causæ ascensus,<br />
ac descensus Mercurii in Torricellianâ<br />
fistulâ iuxta diversum<br />
Aeris statum.</p>

<p class="center larger">BERNARDINI RAMAZZINI M. P.</p>

<p class="center"><i>Ad Illustrissimum, &amp; Celeberrimum Virum</i></p>

<p class="center larger">D. LUCAM SCHROCKIUM</p>

<p class="center">Academiæ Cæsareo-Leopoldinæ Naturę<br />
Curiosorum Præsidem.</p>

<p class="center"><i>His accessere Epistolæ Excellentissimorum DD.</i></p>

<p class="center">D. JO: BAPTISTÆ BOCCABADATI<br />
J. U. D.</p>

<p class="center">ET D. FRANCISCI TORTI<br />
M. P.</p>

<div class="figcenter" style="width: 500px;">
<img src="images/decoration-titlepage.jpg" width="500" height="114" alt="(decorative)" />
</div>

<p class="center">______MUTINÆ,)(1695.)(______</p>

<p class="center">Formis Antonii Capponi, ac HH. Pontiroli.<br />
<i>Superiorum Permissu</i></p>

<hr class="chap" />

<h2>ILLUSTRISSIME<br />
PRÆSES·</h2>

<div>
<img class="dropcap" src="images/dropcap-l.jpg" width="100" height="100" alt="" />
</div>

<p class="dropcap"><i>Literatis Viris, imò Literatorum
Principibus, Studiorum
meorum conatus
devovere mihi solenne est,
non quòd putem scribere
me</i> Varo, vel Consule
digna, <i>sed ut Virtuti famæ celebritate
conspicuæ id quod possum obsequii genus
exhibeam, &amp; simul aliquod Operæ pretium
adsciscam. Cum itaque binas
Dissertationes meas de Constitutionibus Annorum
1690, &amp; 91 duobus Celeberrimis
Viris inscriptas jam ediderim, priorem
quidem D. Malliabequio, alteram verò
D. Leibnitio, reliquas trium sequentium
Annorum Tibi, Præses Sapientissime, animo
jam dudum voveram, sed variis occupationibus
implicitus, id quod fueram meditatus
ad Umbilicum deducere non potui;
modò igitur has Observationes meas
de Mercurii Motionibus, in Barometro
sub Tui Nominis auspicio prodire volui,
Vir Doctissime, verè, &amp; extra omnem
assentationis aleam, Literatorum Princeps,
qui dignus habitus, ut in S.R.I.
Cæsareo-Leopoldina Academia Naturæ
Curiosorum Præsidis locum pro Celeberrimo
Volkamero vita functo occupares.
Novi equidem quàm tenue sit id quod
Amplitudini Nominis Tui sistere audeo,
sed animo voluens qualis sim Debitor,
dum succurrit Te Literis Tuis humanissimis
me prorsus immeritum, &amp; nil tale cogitantem
ad Nobilissimam Academiam
istam invitasse, ac postmodum honorifico
Diplomate decorasse, non potui quin
aliquod grati animi Specimen palàm
proferrem. Qua soles igitur humanitate
meum hoc Opusculum excipe, ac Tuo favore
prosequere, ob id etenim forsan legetur.
Vale tam celebris Academiæ, &amp; totius
Literariæ Reipublicæ Ornamentum.</i></p>

<p class="center"><i>Mutinæ Idibus Jan. 1695.</i></p>

<p class="center"><i>Illustrissimi, ac Amplissimi Nominis Tui</i></p>

<p class="margin-top"><i>Studiosissimus, &amp; Observantissimus Cultor</i><br />
Bernardinus Ramazzinus.</p>

<hr class="chap" />

<div class="figcenter" style="width: 500px;">
<img src="images/border-1.jpg" width="500" height="100" alt="(decorative)" />
</div>

<p class="center">IMPRIMATUR</p>

<p class="center"><i>Inquisitor Generalis Mutinæ.</i></p>

<div class="figcenter" style="width: 500px;">
<img src="images/border-2.jpg" width="500" height="63" alt="(decorative)" />
</div>

<p class="center">VIDIT</p>

<p class="center"><i>Joannes Gallianus de Coccapanis.</i></p>

<div class="figcenter" style="width: 500px;">
<img src="images/border-1.jpg" width="500" height="100" alt="(decorative)" />
</div>

<hr class="chap" />

<p><span class="pagenum"><a name="Page_i" id="Page_i">[I]</a></span></p>

<div class="figcenter" style="width: 500px;">
<img src="images/decoration-header.jpg" width="500" height="175" alt="(decorative)" />
</div>

<div>
<img class="dropcap" src="images/dropcap-n.jpg" width="100" height="100" alt="" />
</div>

<p class="dropcap">Neminem ferè ex Rerum
Naturalium Professoribus
hac nostrâ Ætate,
&amp; Sæculo tàm erudito
esse video qui duo
illa famosa Instrumenta,
Barometrum scilicet, ac Thermometrum
ad varias Aeris vicissitudines
dignoscendas, ac si lubet etiàm
dimetiendas, in suo Musæo non servet,
perpaucos tamen adhuc fuisse
existimo qui ad quotidianas Observationes
circà hæc Instrumenta animum
intenderint, vel illas, quòd
sciam, ediderint; ex quo forsan non
levia Errata, &amp; falsas Suppositiones
irrepsisse (saltem circà Motiones quæ
in Barometro fiunt) quin &amp; Doctissimos
Viros hisce hallucinationibus
ansam præbuisse meritò suspicari licet.<span class="pagenum"><a name="Page_ii" id="Page_ii">[II]</a></span>
Iisdem erroribus aliorum Scripta
me quoque per aliquod tempus
transversum egisse fateri non pudet;
Ratiocinio enim Celeberrimi Viri Jo:
Alphonsi Borelli in Opere tam commēdato
de Motionibus Naturalibus
à Gravitate pēdentibus nimis fidens
putabam, imò cum tanto Præceptore
jurassem quòd nebuloso Cœlo, &amp;
impendente pluviâ ob auctam (saltem
probabiliter) Aeris gravitatem
altiùs in fistulâ debuisset elevari
Mercurius, sicuti post pluviam, Aere
repurgato, &amp; redeunte Serenitate,
deprimi; verùm ex Observationibus
singulis diebus in hac Urbe per integrum
Annum accuratè mihi habitis
deprehendi me non leviter deceptum,
ac toto Cœlo errasse; constanter
enim post diuturnam Serenitatem,
Cœlo nubibus obducto, ac imminente
pluviâ, cum Aerem quilibet
graviorem crederet, <i>Mercurium</i> in
fistula descendere observavi, attolli
autem post pluviarum descensum
Aere serenato. Validissima equidem
sunt rationum momenta quibus Vir<span class="pagenum"><a name="Page_iii" id="Page_iii">[III]</a></span>
Clarissimus statuminare satagit Propositionem
suam 515. quæ sic habet.
<i>Mercurius in fistula Torricelliana altiùs
elevatur dum Aer nebulis pluviosis impręgnatur,
at postquam pluvia delapsa est,
denuò Mercurius in fistula deprimitur.</i>
Ast in contrarium ìpsa reclamat Experientia,
quę Ratiociniis nostris persæpè
illudit, &amp; ingeniosè conficta,
sed falsis fundamentis superstructa,
facillimè diruît.</p>

<p>Mirabitur forsan quispiam quòd
duorum Annorum Observationibus,
quas Pisis Vir Clarissimus An̄is 1657,
&amp; 58 <i>Serenissimi Ferdinandi Secundi
M. Hetruriæ Ducis</i> jussu fecisse ait,
unius Anni Observationes tam audacter
opponam; is tamen sciat me
dubium aliquandiu hæsisse, num ipsius
Borelli sensum rectè attigissem,
vel locorum distantia, sivè Instrumētorum
diversitas incongruentiam
hanc, &amp; Observationum diversitatem
parere potuisset; verùm Propositionis
verba satis perspicua, &amp; appositas
figuras observās in quibus de simplici
Barometro Borellum intellexisse<span class="pagenum"><a name="Page_iv" id="Page_iv">[IV]</a></span>
satis liquet, unàque nuperas Doctissimorum
Virorum Observationes,
qui in remotissimis Regionibus de Barometro,
vel ex professo, vel datâ opportunitate
scripsere, perpendens, illorumque
Observationibus meis in
hac Civitate factis valdè conformibus
compertis, de veritate Borellianę
Propositionis cœpi non parum hæsitare.
Prodiit sex ab hinc Annis Libellus
Auctoris Anonymi, cui titulus.
<i>Traittez des Baromètres, Thermomètres,
&amp; Notiomètres. Par M.D. A Amsterdam
Chez Henry Vvestein.</i> Hic Auctor
diversas Barometrorum formas, &amp;
varias regulas ipsos cōstruendi tradit,
quod autem ad id de quo ambigitur
spectat, apertè asserit, quòd cum supra
quendam limitem in fistulâ <i>Mercurius</i>
assurgit, Serenitas significatur,
&amp; cum infrà ipsum descendit, pluviosa
Tempestas prænunciatur; lubet
autem ejusdem verba hic apponere.
<i>Il est certaen, que lors qu’il montera au
dessus des vingtsept pouces, &amp; un quart
il marquera le beau temps sera serain, calme,
&amp; confirmè au beau; &amp; ne changera<span class="pagenum"><a name="Page_v" id="Page_v">[V]</a></span>
pas que le vif-argent n’ait descendu au
dessous des 27 pouces, &amp; un quart. S’il
descend lentement, &amp; peu a peu le mauvàis
temps viendra lentement, &amp; par degrèz;
mais s’il descend subitement le
temps changera tout à coup du beau au
vilain.</i></p>

<p>Haud secus sentit Vallemontius,
Vir rerum naturalium Sagacissimus
Explorator in Opere suo curiosissimo
Anno elapso Parisiis impresso, cui titulus.
<i>La Physique occulte, ou Traitè
de la Baguette Divinatoire. Par M. L.
L. de Vallemont Prètre, &amp; Docteur en
Theologie</i>; nam cap. 11. hęc habet verba.
<i>Lors que le temps est calme, &amp; qu’il
semble que il va pluvoir le Mercure decende
ordinairement. Quand il fait beau
temps, &amp; qu’ l’air est serein le Mercure
est ordinairement assez haut</i>; &amp; paulò
post cujusdam Machinæ constructionem
ex inventione Othonis Guerichii
describens, quam ipse Inventor
Hominem Anemoscopium, seu Prophetam
Physicum appellat, qui nihil
aliud est quam homunculus ligneus
qui in tubo vitreo Mercurio incumbens<span class="pagenum"><a name="Page_vi" id="Page_vi">[VI]</a></span>
modò erigitur, modò deprimitur
prout gravior, vel levior est Aer,
hæc habet verba. <i>C’est un petit homme
de bois, qui monte dans un tuyau de verre
à misure que l’air devient plus pesant, &amp;
qui dècend à proportion que l’air se decharge
comme il arrive lorsqu’il pleut.</i></p>

<p>Hoc idem se Bononiæ observasse
mihi non semel asservit Vir Clarissimus,
&amp; Doctissimus Jo: Galeatius
Manzius in Bononiensi Archigymnasio
Medicinæ, &amp; Chirurgiæ Professor,
quin plurium Mensium Observationes,
quas penès me servo, humanitèr
ad me transmisit, quas meis
Observationibus eodem tempore
Mutinæ factis valdè conformes deprehendi.
Typum itaque motionum
<i>Mercurii</i> in Barometro singulis diebus
hujus Anni hic apposui, ubi videre
est in quo gradu, quolibet die <i>Mercurius</i>
steterit, qui dies pluvii fuerint,
qui sereni, qui Venti perflarint, Naturalium
rerum Scrutatores interim
adhortans, ac præcipuè Academiæ
Naturæ Curiosorum Venerandos
Collegas, ut iis in locis ubi degunt<span class="pagenum"><a name="Page_vii" id="Page_vii">[VII]</a></span>
laborem hunc non injucundum suscipiant;
sic enim forsan collatis Experimentis,
&amp; Observationibus aliquid
certi in re ancipiti haberi poterit,
&amp; genuina ratio hujus Phęnomeni
clariùs innotescet.</p>

<p>Si tamèn plures rerum Naturaliū
Studiosi erudito commercio inter se
ità convenirent, suasor essem ut Barometris
uterētur eodem modo quātùm
fieri posset, fabrefactis, &amp; eodem
<i>Mercurio</i> oppletis, quandò constat
<i>Mercurium</i> Officinarum non ubique
ejusdem esse puritatis, &amp; specificę gravitatis;
quamvis enìm credibile videatur
vulgarem <i>Mercurium</i> substantiam
esse homogeneam, cum omnia,
Auro dempto, illi supernatent, multis
tamen impuritatibus scatere satis
patet. Barometros itaq; Uniformes
in hanc rem valdè laudarem; propterea
nunquam satis commendanda
Industria Doctissimi Viri D. Salomonis
Reiselii Archiatri Vvurtēbergensis,
qui, ut constat ex Ephemeridibus
Germanicis hoc Anno editis, modum
proponit Thermometrum Correspōdentem<span class="pagenum"><a name="Page_viii" id="Page_viii">[VIII]</a></span>
fabricandi, ut variis in locis
diversitas in calore, &amp; frigore haberi
queat, quod idem per Barometros
Correspondentes ad diversam Aeris
gravitatem secundum locorum diversitatem
explorandam mutuâ Amicorum
communicatione obtineri
posset.</p>

<p>Cum autem penes eos qui de Barometro
scripsere variæ extent Mensuræ
totius altitudinis quam <i>Mercurius</i>
in fistulâ suspensus obtinet, itaut
nonnulli ad pollices 27, &amp; 28 extendant,
alii etiam ad 29, quidam ad
cubitum unum, &amp; quadrantem, aliqui
ad Pedes duos Romanos antiquos
cum unciis quinque, &amp; aliquot
minutiis, ac reverà una, &amp; eadē mensura
universalis statui nequeat, tum
ob locorum diversitatem, tum ob variam
<i>Mercurii</i> conditionem, prout
purior, vel impurior esse potest, &amp;
alia accidentia, quæ in ipso Experimento,
dum Vacuum fit, possunt contingere,
proptereà totam altitudinem
perpendicularem, quam hoc
Anno <i>Mercurius</i> in meo Barometro<span class="pagenum"><a name="Page_ix" id="Page_ix">[IX]</a></span>
obtinuit, in 30 partes, seu pollices
suppono divisam; &amp; quia meus Barometer
ad altitudinem pollicum 28
ad latus inflectitur, &amp; brachium exporrigit
à plano horizontali mediocriter
assurgens, in quo <i>Mercurius</i>
vagatur, ut magis sensibiliter illius
motiones dignoscātur, reliquos duos
pollices altitudinis perpendicularis,
qui per latus inflexum fistulæ longiori
tractu sunt distributi, in 90 lineas
placuit esse divisos.</p>

<div class="figcenter" style="width: 350px;">
<img src="images/border-3.jpg" width="350" height="85" alt="(decorative)" />
</div>

<p><i>Typus Motionum Mercurii in Barometro
singulis diebus Anni 1694. Numeri
indicabunt gradus altitudinis ipsius
Mercurii; littera P. Pluviam significabit;
N. nebulosum Tempus sine pluvia; S. Serenitatem.
Littera B. Ventum Borealem;
A. Australem Ventum designabit, qui
duo Venti majores alterationes in Barometro
pariunt quàm reliqui. Litteræ or.
&amp; oc. Ventum Orientalem, &amp; Occidentalem
denotabunt.</i></p>

<p><span class="pagenum"><a name="Page_x" id="Page_x">[X]</a><br />
<a name="Page_xi" id="Page_xi">[XI]</a><br />
<a name="Page_xii" id="Page_xii">[XII]</a><br />
<a name="Page_xiii" id="Page_xiii">[XIII]</a><br />
<a name="Page_xiv" id="Page_xiv">[XIV]</a><br />
<a name="Page_xv" id="Page_xv">[XV]</a></span></p>

<table summary="measurements">
  <tr>
    <th></th>
    <th><i>Ian.</i></th>
    <th><i>Feb.</i></th>
    <th><i>Mar.</i></th>
    <th><i>Ap.</i></th>
    <th><i>Ma.</i></th>
    <th><i>Iun.</i></th>
    <th><i>Iul.</i></th>
    <th><i>Au.</i></th>
    <th><i>Sep.</i></th>
    <th><i>Oct.</i></th>
    <th><i>No.</i></th>
    <th><i>De.</i></th>
  </tr>
  <tr>
    <td class="tdr">1</td>
    <td>87<br />SB</td>
    <td>85<br />S</td>
    <td>88<br />SB</td>
    <td>84<br />S</td>
    <td>83<br />S</td>
    <td>81<br />P</td>
    <td>84<br />S</td>
    <td>84<br />S</td>
    <td>84<br />S</td>
    <td>82<br />S</td>
    <td>83<br />S</td>
    <td>88<br />P</td>
  </tr>
  <tr>
    <td class="tdr">2</td>
    <td>86<br />N</td>
    <td>85<br />S</td>
    <td>88<br />S</td>
    <td>84<br />S</td>
    <td>83<br />SB</td>
    <td>78<br />NA</td>
    <td>84<br />S</td>
    <td>84<br />S</td>
    <td>84<br />S</td>
    <td>87<br />SB</td>
    <td>88<br />SB</td>
    <td>85<br />P.oc.</td>
  </tr>
  <tr>
    <td class="tdr">3</td>
    <td>82<br />NA</td>
    <td>85<br />S</td>
    <td>88<br />S</td>
    <td>84<br />S</td>
    <td>83<br />SB</td>
    <td>78<br />N.or.</td>
    <td>84<br />S</td>
    <td>83<br />A</td>
    <td>84<br />S</td>
    <td>87<br />SB</td>
    <td>88<br />SB</td>
    <td>84<br />P.oc.</td>
  </tr>
  <tr>
    <td class="tdr">4</td>
    <td>80<br />NA</td>
    <td>84<br />N</td>
    <td>86<br />S</td>
    <td>84<br />S</td>
    <td>83<br />P</td>
    <td>78<br />S</td>
    <td>84<br />S</td>
    <td>85<br />SB</td>
    <td>84<br />S</td>
    <td>87<br />NB</td>
    <td>88<br />S</td>
    <td>84<br />P.oc.</td>
  </tr>
  <tr>
    <td class="tdr">5</td>
    <td>83<br />SB</td>
    <td>87<br />SB</td>
    <td>85<br />N</td>
    <td>83<br />S</td>
    <td>83<br />PB</td>
    <td>80<br />SB</td>
    <td>85<br />S</td>
    <td>87<br />S</td>
    <td>84<br />SB</td>
    <td>87<br />SB</td>
    <td>88<br />N</td>
    <td>87<br />N</td>
  </tr>
  <tr>
    <td class="tdr">6</td>
    <td>84<br />SB</td>
    <td>87<br />S</td>
    <td>86<br />S</td>
    <td>78<br />A</td>
    <td>82<br />P</td>
    <td>80<br />S</td>
    <td>84<br />S</td>
    <td>87<br />S</td>
    <td>84<br />S</td>
    <td>90<br />SB</td>
    <td>86<br />S</td>
    <td>87<br />P</td>
  </tr>
  <tr>
    <td class="tdr">7</td>
    <td>82<br />NA</td>
    <td>87<br />SB</td>
    <td>85<br />N</td>
    <td>80<br />SB</td>
    <td>83<br />S</td>
    <td>80<br />S</td>
    <td>84<br />S</td>
    <td>87<br />S</td>
    <td>84<br />S</td>
    <td>90<br />S</td>
    <td>86<br />S</td>
    <td>90<br />SB</td>
  </tr>
  <tr>
    <td class="tdr">8</td>
    <td>83<br />SA</td>
    <td>88<br />S</td>
    <td>85<br />N</td>
    <td>82<br />PB</td>
    <td>80<br />PA</td>
    <td>81<br />S</td>
    <td>85<br />S</td>
    <td>87<br />S</td>
    <td>84<br />S</td>
    <td>90<br />S</td>
    <td>86<br />S</td>
    <td>90<br />PB</td>
  </tr>
  <tr>
    <td class="tdr">9</td>
    <td>83<br />S</td>
    <td>87<br />SB</td>
    <td>85<br />N</td>
    <td>83<br />SB</td>
    <td>79<br />P.or.</td>
    <td>81<br />S</td>
    <td>84<br />S</td>
    <td>86<br />S</td>
    <td>84<br />N</td>
    <td>90<br />P</td>
    <td>86<br />S</td>
    <td>90<br />PB</td>
  </tr>
  <tr>
    <td class="tdr">10</td>
    <td>84<br />S</td>
    <td>87<br />S</td>
    <td>85<br />NB</td>
    <td>80<br />P</td>
    <td>79<br />P</td>
    <td>82<br />S</td>
    <td>84<br />PB</td>
    <td>85<br />S</td>
    <td>86<br />S</td>
    <td>90<br />S</td>
    <td>86<br />S</td>
    <td>89<br />N</td>
  </tr>
  <tr>
    <td class="tdr">11</td>
    <td>84<br />S</td>
    <td>85<br />S</td>
    <td>85<br />P</td>
    <td>82<br />S</td>
    <td>78<br />P</td>
    <td>81<br />S</td>
    <td>82<br />PB</td>
    <td>85<br />S</td>
    <td>86<br />P</td>
    <td>90<br />S</td>
    <td>86<br />S</td>
    <td>89<br />N</td>
  </tr>
  <tr>
    <td class="tdr">12</td>
    <td>83<br />S</td>
    <td>84<br />N</td>
    <td>86<br />S</td>
    <td>82<br />SB</td>
    <td>78<br />P.or.</td>
    <td>81<br />S</td>
    <td>80<br />N</td>
    <td>85<br />S</td>
    <td>87<br />S</td>
    <td>82<br />P.oc.</td>
    <td>86<br />N</td>
    <td>89<br />N</td>
  </tr>
  <tr>
    <td class="tdr">13</td>
    <td>84<br />S</td>
    <td>85<br />S</td>
    <td>86<br />S</td>
    <td>82<br />S</td>
    <td>78<br />P</td>
    <td>82<br />S</td>
    <td>80<br />N</td>
    <td>84<br />N</td>
    <td>87<br />S</td>
    <td>84<br />P.oc.</td>
    <td>85<br />N</td>
    <td>89<br />PB</td>
  </tr>
  <tr>
    <td class="tdr">14</td>
    <td>83<br />N</td>
    <td>84<br />N</td>
    <td>83<br />P</td>
    <td>78<br />P.or.</td>
    <td>77<br />P</td>
    <td>80<br />N</td>
    <td>84<br />S</td>
    <td>84<br />S</td>
    <td>87<br />S</td>
    <td>86<br />PB</td>
    <td>85<br />PA</td>
    <td>89<br />PB</td>
  </tr>
  <tr>
    <td class="tdr">15</td>
    <td>83<br />N</td>
    <td>84<br />S</td>
    <td>80<br />P.or.</td>
    <td>76<br />N</td>
    <td>76<br />P</td>
    <td>80<br />P</td>
    <td>85<br />S</td>
    <td>83<br />N</td>
    <td>87<br />S</td>
    <td>86<br />PB</td>
    <td>79<br />PA</td>
    <td>89<br />PB</td>
  </tr>
  <tr>
    <td class="tdr">16</td>
    <td>82<br />N</td>
    <td>84<br />S</td>
    <td>83<br />S</td>
    <td>80<br />S</td>
    <td>76<br />P</td>
    <td>80<br />S</td>
    <td>85<br />S</td>
    <td>85<br />S</td>
    <td>86<br />S</td>
    <td>83<br />P.oc.</td>
    <td>80<br />N</td>
    <td>90<br />SB</td>
  </tr>
  <tr>
    <td class="tdr">17</td>
    <td>83<br />S</td>
    <td>84<br />N</td>
    <td>84<br />S</td>
    <td>80<br />S</td>
    <td>80<br />N</td>
    <td>79<br />P</td>
    <td>85<br />S</td>
    <td>85<br />S</td>
    <td>85<br />P.or.</td>
    <td>84<br />S.oc.</td>
    <td>84<br />S</td>
    <td>90<br />SB</td>
  </tr>
  <tr>
    <td class="tdr">18</td>
    <td>83<br />S</td>
    <td>84<br />S</td>
    <td>82<br />P</td>
    <td>81<br />S</td>
    <td>80<br />P</td>
    <td>83<br />N</td>
    <td>85<br />S</td>
    <td>85<br />S</td>
    <td>83<br />P</td>
    <td>85<br />N</td>
    <td>85<br />S</td>
    <td>90<br />SB</td>
  </tr>
  <tr>
    <td class="tdr">19</td>
    <td>85<br />S</td>
    <td>81<br />N</td>
    <td>80<br />P</td>
    <td>80<br />N</td>
    <td>80<br />P.or.</td>
    <td>83<br />N</td>
    <td>84<br />S</td>
    <td>85<br />S</td>
    <td>84<br />P.or.</td>
    <td>84<br />P</td>
    <td>82<br />N.or.</td>
    <td>90<br />NB</td>
  </tr>
  <tr>
    <td class="tdr">20</td>
    <td>84<br />S</td>
    <td>81<br />N</td>
    <td>82<br />PA</td>
    <td>82<br />PB</td>
    <td>80<br />P</td>
    <td>82<br />NA</td>
    <td>84<br />N</td>
    <td>84<br />NA</td>
    <td>83<br />SA</td>
    <td>88<br />S</td>
    <td>78<br />PA</td>
    <td>90<br />N</td>
  </tr>
  <tr>
    <td class="tdr">21</td>
    <td>76<br />N.or.</td>
    <td>85<br />SB</td>
    <td>81<br />PA</td>
    <td>83<br />S</td>
    <td>80<br />P</td>
    <td>83<br />S</td>
    <td>84<br />N</td>
    <td>84<br />S</td>
    <td>86<br />NB</td>
    <td>88<br />S</td>
    <td>84<br />SB</td>
    <td>89<br />N</td>
  </tr>
  <tr>
    <td class="tdr">22</td>
    <td>81<br />S</td>
    <td>85<br />S</td>
    <td>81<br />P</td>
    <td>83<br />S</td>
    <td>80<br />P</td>
    <td>84.86<br />S</td>
    <td>84<br />N</td>
    <td>87<br />SB</td>
    <td>83<br />NA</td>
    <td>88<br />S</td>
    <td>84<br />N</td>
    <td>88<br />N</td>
  </tr>
  <tr>
    <td class="tdr">23</td>
    <td>83<br />S</td>
    <td>85<br />S</td>
    <td>81<br />P</td>
    <td>83<br />S</td>
    <td>80<br />S</td>
    <td>85<br />S</td>
    <td>85<br />S</td>
    <td>87<br />S</td>
    <td>85<br />SB</td>
    <td>83<br />N</td>
    <td>84<br />SB</td>
    <td>81<br />Nix</td>
  </tr>
  <tr>
    <td class="tdr">24</td>
    <td>84<br />N</td>
    <td>82<br />NA</td>
    <td>80<br />P</td>
    <td>83<br />S</td>
    <td>80<br />P</td>
    <td>85<br />S</td>
    <td>87<br />S</td>
    <td>84<br />N.oc.</td>
    <td>86<br />S.or.</td>
    <td>83<br />PB</td>
    <td>82<br />P.oc.</td>
    <td>84<br />NB</td>
  </tr>
  <tr>
    <td class="tdr">25</td>
    <td>82<br />N</td>
    <td>84<br />SB</td>
    <td>81<br />PA</td>
    <td>83<br />SB</td>
    <td>80<br />P</td>
    <td>86<br />N</td>
    <td>87<br />S</td>
    <td>85<br />S</td>
    <td>85<br />S</td>
    <td>84<br />SB</td>
    <td>81<br />P</td>
    <td>82<br />B ni.</td>
  </tr>
  <tr>
    <td class="tdr">26</td>
    <td>83<br />S</td>
    <td>84<br />SB</td>
    <td>81<br />P</td>
    <td>84<br />S</td>
    <td>81<br />S</td>
    <td>84<br />P</td>
    <td>87<br />S</td>
    <td>85<br />S</td>
    <td>85<br />N</td>
    <td>87<br />S</td>
    <td>84<br />SB</td>
    <td>81<br />B ni.</td>
  </tr>
  <tr>
    <td class="tdr">27</td>
    <td>84<br />SB</td>
    <td>84<br />S</td>
    <td>82<br />S</td>
    <td>83<br />S</td>
    <td>83<br />S</td>
    <td>84<br />N</td>
    <td>86<br />S</td>
    <td>84<br />S</td>
    <td>84<br />S</td>
    <td>89<br />S</td>
    <td>85<br />S</td>
    <td>81<br />B ni.</td>
  </tr>
  <tr>
    <td class="tdr">28</td>
    <td>87<br />S</td>
    <td>85<br />SB</td>
    <td>82<br />S</td>
    <td>83<br />S</td>
    <td>83<br />S</td>
    <td>84<br />N</td>
    <td>86<br />S</td>
    <td>84<br />S</td>
    <td>84<br />N</td>
    <td>88<br />N</td>
    <td>88<br />S</td>
    <td>83<br />NB</td>
  </tr>
  <tr>
    <td class="tdr">29</td>
    <td>87<br />S</td>
    <td><br /></td>
    <td>83<br />SB</td>
    <td>83<br />S</td>
    <td>80<br />S</td>
    <td>84<br />P</td>
    <td>86<br />S</td>
    <td>84<br />N</td>
    <td>82<br />S.oc.</td>
    <td>88<br />S</td>
    <td>90<br />S</td>
    <td>83<br />Nix</td>
  </tr>
  <tr>
    <td class="tdr">30</td>
    <td>86<br />N</td>
    <td><br /></td>
    <td>83<br />P</td>
    <td>84<br />SB</td>
    <td>80<br />S</td>
    <td>84<br />SB</td>
    <td>84<br />P</td>
    <td>87<br />S</td>
    <td>83<br />S.oc.</td>
    <td>83<br />P</td>
    <td>90<br />S</td>
    <td>83<br />Nix</td>
  </tr>
  <tr>
    <td class="tdr">31</td>
    <td>85<br />N</td>
    <td><br /></td>
    <td>84<br />S</td>
    <td><br /></td>
    <td>82<br />S</td>
    <td><br /></td>
    <td>84<br />S</td>
    <td>85<br />S</td>
    <td><br /></td>
    <td>80<br />N.or.</td>
    <td><br /></td>
    <td>83<br />Nix</td>
  </tr>
</table>

<div class="figcenter" style="width: 150px;">
<img src="images/decoration-footer.jpg" width="150" height="100" alt="(decorative)" />
</div>

<p><span class="pagenum"><a name="Page_xvi" id="Page_xvi">[XVI]</a></span></p>

<p>Hoc Anno quidem per totam
Cispadanam, &amp; Transpadanam
Regionem, quin per universam
Italiam magnâ siccitate laboratum
est, ut passim ad impetrandam pluviam
publicę decretę fuerint Supplicationes,
ne fruges, &amp; fructus penitus
exarescerent, quarè non tam obviæ,
&amp; tam frequentes esse potuerunt circa
pluviosa tempora Observationes;
quoties tamen signum aliquod pluviæ
apparuit, ac postmodum cecidere
imbres semper deprimi <i>Mercurium</i>
observavi, elevari autem post
delapsos imbres succedente serenitate;
sic per totum ferè Majum, in
quo Mense largiores, &amp; crebriores
fuerunt pluviæ, <i>Mercurius</i> semper
depressior visus est, &amp; iis diebus quibus
pluviæ cecidere infrà 80 lineam
compertus est; per totam verò Hyemem,
quæ præter Regionis morem
sicca, &amp; pulverulenta extitit, sublimiorem
gradum <i>Mercurius</i> semper
obtinuit, nisi quando spirarent Australes
Venti, ad quorū ęstuosos flatus
<i>Mercurius</i> deliquium quodammodo<span class="pagenum"><a name="Page_xvii" id="Page_xvii">[XVII]</a></span>
videtur pati, è sua sublimitate decidens,
sicuti ad Septentrionales Ventos
recreatur, ac erigitur; sic die primâ
Januarii in altitudine lineę 87 apparuit,
quæ dies præ cęteris serena,
ac nitidissima, flante Boreâ, visa est,
at die tertiâ ejusdem Mensis desedit
<i>Mercurius</i> ad lineam 82, quæ dies
fuit satis nimbosa Austro validè spirante,
die verò quintâ redeunte serenitate,
ac reflante Boreâ elevatus est
<i>Mercurius</i> ad lineam 83, &amp; subsequēti
die ad lineam 84, die porrò septimâ
nebuloso, ac turbido Cœlo, dein
sub Vesperas modicâ nive delapsâ
depressus est ad lineam 82. Die pariter
20 ejusdem Mensis cum <i>Mercurius</i>
in altitudine lineæ 84 suspensus
extaret sub Solis occasum depressus
est ad lineam 80, &amp; alterâ die ad lineam
76 desedit, ac postmodum pauca
nive obtectum est solum. Haud
secus cœteris Januarii diebus, Cœlo
modò sereno, modò nebuloso, licet
sine pluviis, <i>Mercurium</i> semper in
editiori statione annotavi cum sereni
dies, ac perspicui laberentur quàm<span class="pagenum"><a name="Page_xviii" id="Page_xviii">[XVIII]</a></span>
cum turbidi, &amp; nimbosi, quod pariter
cœteris mensibus animadverti, ut
ex Typo videre est, &amp; præcipuè à die
sexta Octobris usque ad 12, quo tempore
cum perfectissimâ, &amp; imperturbatâ
serenitate 90 lineam <i>Mercurius</i>
constantèr tenuit, veluti in suo Apogæo
constitutus. Huic verò legi alterni
descensus, ac ascensus, quotiescumque
à sereno Aeris statu ad perturbatum,
&amp; vice versâ, fieret permutatio,
tam promptè <i>Mercurium</i>
auscultantem comperi, ut illum
nunquam reluctantem viderim.</p>

<p>Fateri tamē ęquum est <i>Mercurium</i>
sub finem Anni aliquantum exorbitasse,
etenim cum postremis Nouembris
diebus, 90 lineam obtineret unà
cum inculpatâ serenitate, mox primâ
die Decembris, quæ dies valdè
nebulosa extitit, ad lineam 88, secunda
die ad 85, tertia ad 84 subsedisset,
&amp; solito tenore subsecutæ fuissent
pluviæ, porrò iisdem pluviis usque
ferè ad Mensis medietatem persistentibus,
cœpit <i>Mercurius</i> paulatim attolli,
donec metam penè extremam,<span class="pagenum"><a name="Page_xix" id="Page_xix">[XIX]</a></span>
in qua major unquam serenitas hoc
Anno visa fuerit, assequeretur, in quâ
statione posteà ad plures dies immotus
hæsit, quod mihi non parvæ admirationi
fuit, cum in continuatis
pluviis, quæ Mense Majo campos innundarunt,
infrà 80 lineam <i>Mercurius</i>
semper steterit, imò demissior
apparuerit quò densiores pluviæ ingruerent,
adeò ut quintadecimâ Mai
ad lineam 76 descenderit, quâ die
immensam vim aquarum è Cœlo vidimus
ruere; in hac tamen nebulosâ,
&amp; humidâ Constitutione è Boreali
plagâ semper flatus aliqui spirarunt;
ut ut verò hanc anomalîam deprehenderim,
&amp; intrà serenitatis limites
non modicæ pluviæ descenderint, attamen
die 16 ejusdem Mensis discussis
nebulis, &amp; serenato Aere ad duas
ferè lineas <i>Mercurius</i> efferri visus est.</p>

<p>Observatione quoq; dignum existimavi,
num in Pleniluniis, &amp; Noviluniis
insignis aliqua variatio in
Barometro appareret, verisimilitèr
ratus, quòd sicuti in Oceano hujusmodi
tēporibus majores æstus quàm<span class="pagenum"><a name="Page_xx" id="Page_xx">[XX]</a></span>
cœteris diebus Lunaris Mensis Nautæ
conspiciunt, ob dominatum quem
supra Mare creditur habere Lunare
Sydus, itaut Cartesius tales ęstus majori
pressioni quâ Luna Aerem comprimit
adscribat, ità quoque in Atmosphęrâ
notabilitèr aliqua alteratio
in gravitate apparere debeat, sed
revera nihil effatu dignum annotare
licuit, nam in Noviluniis, &amp; Pleniluniis
cunctorum Mensium nullum
ferè discrimen in <i>Mercurii</i> altitudine
respectu præcedentium, &amp; subsequentium
dierum compertum est, sicuti
neque silente Lunâ, quicquam
memoratu dignum observavi.</p>

<p>Circa Æquinoctia, &amp; in ipsis Æquinoctiis
insignes variationes, ac
præcipuè in Æquinoctio Autumnali
inspexi, eadem die ad plures lineas
modò ascendente, modò descendente
<i>Mercurio</i>; in Solstitio æstivo eandem
altitudinem quam diebus præcedentibus
habebat prorsus servavit,
sicuti pariter in hyemali Solstitio.</p>

<p>Lunarium Eclypsium vim nullam
sensisse visus est <i>Mercurius</i> in<span class="pagenum"><a name="Page_xxi" id="Page_xxi">[XXI]</a></span>
eodem gradu, ut anteà persistens, in
Solari verò Eclypsi, quæ in diem 22
Juni incidit, non mediocrem alterationem
perpessus est, nam cum ante
Solis defectum in lineâ 84 quiesceret,
in ipso defectu ad duas lineas se se
extulit, in alterâ verò Eclypsi nobis
inconspicuâ in suâ statione immotus
perstitit.</p>

<p>Ad ascensum, vel descensum <i>Mercurii</i>
nullum ferè momentum addere
caloris, vel frigoris excessum observavi;
siquidem Kalendis Januarii,
&amp; 29 ejusdem Mensis, qui dies prę cęteris
summè algentes fuere ex mei
Barometri testimonio, in lineâ 87
<i>Mercurium</i> signavi, &amp; die septima
Augusti eandem altitudinem annotavi,
quæ dies si non fuit omnium
æstuosissima, insignitèr tamen fervens
extitit, in Thermometro liquore
ad 80 gradum observato; revera tamen
elatior ut plurimum esse solet
<i>Mercurius</i>, cum Aer minus calet,
quàm cum impensè æstuat, &amp; quò
magis in Thermometro liquor attollitur
<i>Mercurius</i> in Barometro deprimitur;<span class="pagenum"><a name="Page_xxii" id="Page_xxii">[XXII]</a></span>
Hyeme quoque majores, &amp;
crebriores motiones in Barometro
observantur quàm Æstate, Mensibus
enim æstivis nisi subitæ procellæ ingruant
<i>Mercurius</i> in eadem ferè altitudine
pensilis visitur, ut Augusto
Mense, ac Septembri, in quibus ob
perpetuam serenitatem <i>Mercurius</i>
ut plurimum Stationarius fuit; hanc
ob causam sub Zonâ torridâ exiguas,
&amp; raras fieri in Barometro alterationes,
magnas autem sub Zonâ frigidâ
refert citatus Auctor Anonymus.</p>

<p>Nihil porrò <i>Mercurium</i> à sua
quiete promptiùs dimovere posse
quàm vim subitam Ventorum, tam
frequens observatio est, ut nihil magis;
mirum est autem quomodò Australes
Venti <i>Mercurium</i> deprimant,
Boreales verò attollant. Multæ quidem
apud Auctorem Anonymum
satis curiosæ observationes extant de
<i>Mercurii</i> motionibus ex Ventorum
ad invicem successione, at in maritimis
locis ubi degebat Auctor perfacilè
fuit talia observare, non ità verò
nobis in amplâ planitie positis inter<span class="pagenum"><a name="Page_xxiii" id="Page_xxiii">[XXIII]</a></span>
Appenninum, &amp; Alpes Rhœtias, ubi
Venti nec tam crebri, nec tam vehementer
perflant. Ego certè fateri
possum me in alternâ Ventorum successione,
&amp; concursu magnas anomalias
deprehendisse, ut ex ipso Typo
apparet, constanter tamen ad Austrinos
flatus <i>Mercurii</i> depressionem annotavi,
non sic verò ejusdem elevationem
ad Boreales Ventos. Nomine
autem Borealium, &amp; Australium
Ventorum hìc eos accipio qui ex Septentrionali,
&amp; Meridionali plagâ perflant,
quod idem intelligendum volo
de Ventis qui in Typo sub Austri, &amp;
Boreę nomine designantur, cum non
magis <i>Mercurium</i> elevet Septentrionalis
Ventus quàm Aquilo, &amp; Corus,
nec eundem Auster plus deprimat,
quàm Eurus, &amp; Africus.</p>

<div class="sidenote"><i>Exper.
Physic.
Mecha.
Exp. 18.</i></div>

<p>Memoratu quoque dignum est,
quòd aliquandò licet placidum Ventis
stet Mare Aereum insigniter tamen
augeatur Aeris pondus, elevato
<i>Mercurio</i>, nullâ tam subitæ mutationis
se prodente causâ neque in ipso
Aere, nec in Terræ superficie, ut die<span class="pagenum"><a name="Page_xxiv" id="Page_xxiv">[XXIV]</a></span>
30 Augusti, cum enim summo mane
<i>Mercurium</i> observassem in linea 72
circa Meridiem ipsum notavi in linea
87 constante perfecta serenitate,
quod idem à se pariter observatum
refert Experientissimus Ro. Boylæus;
ut plurimùm tamen quotiescunque
subita <i>Mercurii</i> depressio contingit,
prænunciari possunt sine ulla hæsitatione,
sive Ventorum concursus, &amp;
pręlia, sive ingentes pluvias ingruere;
sic <i>Mercurius</i> cū à die sexta Octobris,
usque ad 11 lineam 90 constanter tenuisset,
&amp; dies nitidissimi fluxissent,
die 12 paucarum horarum spatio ad
82 lineas descēdit, &amp; satis liberaliter
circa Vesperas subsequutæ sunt pluviæ;
eadem ratione subita <i>Mercurii</i>
emersio Iridis ad instar proximam
serenitatem denunciat; paulatim verò
<i>Mercurio</i> ascendente, vel descendēte
paulatim quoque subsequuntur
temporum, vel in placidum, vel turbidum
conversiones.</p>

<p>Totum spatium, quod hoc Anno
<i>Mercurius</i> in meo Barometro alterno
ascensu, ac descensu potuit percurrere<span class="pagenum"><a name="Page_xxv" id="Page_xxv">[XXV]</a></span>
tertiam partem unius pollicis
non excessit: omnes verò Menses,
dempto Aprili, &amp; Majo, extremos
penè fines altitudinis in fistulâ tetigere.
Aprilis enim ad lineam 84, &amp; Majus
ad 83 vix devenere; major autem
depressio iisdem Mensibus observata
in lineis 75, &amp; 76 comperta est.</p>

<p>Statuit Auctor Anonymus in suo
Barometro limitem quendam, ac veluti
confinium inter pluviosum, ac
serenum tempus, quem limitem esse
ait 27 pollices, &amp; quadrantem, ita ut
supra dictam altitudinem consistente
<i>Mercurio</i> habeatur serenitas, &amp; quò
ille altior assurgat hæc magis confirmetur;
sic infrà hunc limitem hospitante
<i>Mercurio</i> ait nonnisi pluviosa tēpora
expectanda, &amp; magnos Ventorum
concursus; ut verum fatear in
meo Barometro hujusmodi legem
non observavi, nam pluries, &amp; præcipuè
ad multos Decembris dies etiam
propè extremos fines serenitatis
æstivæ consistente <i>Mercurio</i>, humidam,
&amp; pluviosam constitutionem
experti fuimus.</p>

<p><span class="pagenum"><a name="Page_xxvi" id="Page_xxvi">[XXVI]</a></span></p>

<p>Cum in ea parte hyemis quæ in
hujus Anni principium incidit nullæ
ferè Nives præter Regionis morem
decidissent, anxius diu fui, ut scirem
quamnam alterationem pariant in
Barometro Nives, cum adeò densæ
defluunt, ut Aerem totum impediant,
&amp; Campanæ obsurdescant, ac
tandem circa Anni finem Voti compos
sum factus, nam à die 22 Decembris,
usque ad Anni finem tam copiosæ
delapsæ sunt Nives, ut tota Cispadana,
&amp; Transpadana Regio non
Nivibus obsessa, sed sepulta videretur,
quarè satis commodè observare
licuit, quod diu optaram. Nivoso
Cœlo itaque, &amp; actu labente Nive
notabilitèr in fistulâ <i>Mercurium</i> desidere
observavi, itaut à lineâ 88, in quâ
prius visebatur, ad lineam 81 paucarum
horarum spatio descenderit, ac
demissior exinde fuerit; quaproptèr
ad Nives defluas, ac ad pluviarum
descensum idem prorsus contingere
in Barometro observavi.</p>

<p>Atque hęc sunt, quæ per integrum
Annum ex quotidianâ inspectione<span class="pagenum"><a name="Page_xxvii" id="Page_xxvii">[XXVII]</a></span>
Barometri eidem loco semper affixi
colligere licuit, &amp; quæ præ cœteris
memoratu digna existimavi, quorum
equidem veram, ac genuinam rationem
reddere, si tam in promptu esset,
ut facilis fuit illorum Observatio,
cum unum non vulgare ingenii acumen,
alterum solam patientiam desideret,
jam Voti compotē me crederem;
at cum nō nisi levium coniecturarum
supellex, satisque curta mihi
sit, &amp; alio Vindice digni sint hujusmodi
nodi, fungar potius vice Cotis,
&amp; alios acuere contendam, ut potissimùm
veram rationem, &amp; causam
exquirant, quare, cum Aer pluviosis
nebulis saturatus est <i>Mercurius</i>
in summitate fistulæ deprimatur,
pluviis verò delapsis attollatur, quandò
perpauci, quòd sciam, hujus Problematis
verè Archimedęi, ut dici solet,
exactum examen instituere.</p>

<p>Supposito igitur pro re acceptissimâ,
quam Academia Experimentalis
Medicea, &amp; Celeberrimus Boylęus
iam satis demonstrarint, scilicet
in fistulâ Torricellianâ ab Aeris externi<span class="pagenum"><a name="Page_xxviii" id="Page_xxviii">[XXVIII]</a></span>
pressione sustineri <i>Mercurium</i> ad
altitudinem Cubiti unius, &amp; quadrātis,
ea ratione ut inter Cylindrum
aereum, &amp; <i>Mercurium</i> in fistulâ suspensum
fiat æquilibrium, &amp; eo modo
quo crescat, vel decrescat aerei
Cylindri momentum, sic in fistulâ
elevetur, vel deprimatur <i>Mercurius</i>;
videndum itaque num Aer pluvioso
tempore, &amp; Cœlo nubibus obducto
re vera sit levior, ut <i>Mercurii</i> depressio
testatur, quod meherclè durum
videtur, ac veluti paradoxum, gravior
autem aqueo pondere excusso,
&amp; subsequente serenitate, quemadmodum
ejusdem <i>Mercurii</i> elevatio
videtur evincere.</p>

<div class="sidenote"><i>1. Metaph.</i></div>

<div class="sidenote"><i>3. Aph. 5.</i></div>

<div class="sidenote"><i>De The.
ad Pis.
cap. 11.</i></div>

<p>Profectò pronunciare velle, leviorem
esse Aerem imminente pluviâ,
vel dum actu ruunt imbres densissimi,
graviorem vero serenitate restitutâ,
idem prorsus videtur ac asserere
Mulierem post editum fœtum graviorem
esse quàm cum prægnans esset.
Nullus certè Philosophorum,
antequam ad streperum Barometri
nomen personarent Scholæ, ne somniasset<span class="pagenum"><a name="Page_xxix" id="Page_xxix">[XXIX]</a></span>
quidem, nedum suspicioni locum
præbuisset, Aerem minus gravem
esse quandò caliginosus est, <i>pluvioque
madescit ab Austro</i>, ut ait Poeta,
quo tempore conqueruntur omnes
de gravitate quadam quam in se
ipsis persentiunt. Inter noxas quas
Austros nostris Corporibus inferre
scripsit Hippocrates, hanc pręcipuam
recenset, quòd <i>Caput gravent</i>, quam
Capitis gravitatem inferre nequeunt
nisi Cerebrum aqueis superfluitatibus
onerando; Caput verò præ cœteris
corporis partibus humidissimum
ab Austrinis flatibus qui ejusdem
sunt naturæ gravem noxam facilè
persentiscit; sic refert Galenus, quendam
ex suis Sodalibus in lecto cubātem
solitū divinare quis Ventus spiraret,
<i>nam quoties gravari sibi caput sentiebat,
statim dignoscebat flantem Austrum
esse</i>.</p>

<p>Mirum est autem quomodo Auster
præ cœteris Ventis passim malè
audiat, ac presertim apud Poetas qui
tot probrosis Epithetis illum sugillarunt,
ut jam infamem reddiderint;<span class="pagenum"><a name="Page_xxx" id="Page_xxx">[XXX]</a></span>
notatu verò dignū est quare Horatius
Ventum hunc plumbeum appellarit.</p>

<div class="sidenote"><i>l. 2. Sat.
6.</i></div>

<div class="poetry-container">
<div class="poetry">
<div class="verse"><i>Nec mala me ambitio perdit, nec plumbeus Auster,</i></div>
</div>
</div>

<p>inquit ille; non hic curiosiùs immorabor
in recēsendis variis Expositorum
Commentis; mihi solum rationi consonum
videtur Venusinum Poetam
Australis Venti proprietatem hoc significanti
epitheto exprimere voluisse,
quòd nimirùm Aerem nimia humiditate
infarciens illum nobis onerosum,
ac veluti plumbeum efficiat;
cum enim Poeta, ut ipse narrat, ab
Urbe secessisset in Montes ubi Aer
tenuior est, ac purior, se tutum credidit
à fastu, &amp; ambitione quæ gentem
Urbanam inflat, &amp; ab Austro
Romanæ Urbi maximè infenso.</p>

<p>Cum ergo in Austrinâ, &amp; pluviali
Constitutione tantâ humiditate, ut
patet ad sensum, Aer difluat, ut Marmora
ipsa illachryment, Æraque sudent,
nulla apparet ratio quare Aer in
hujusmodi statu minus ponderosus
censendus sit quàm sicco, &amp; sudo Cęlo.
Alterâ ex parte stat <i>Mercurius</i><span class="pagenum"><a name="Page_xxxi" id="Page_xxxi">[XXXI]</a></span>
in Barometro tanquam Judex Sententiam
proferens pro Aeris minori
ponderositate in Austrinâ, &amp; quacumque
pluviosâ Constitutione, nullamque
suę Sententiæ rationem suggerit.</p>

<p>Quìd ergo sentiendum? statuendum
ne minus gravitare Aerem in
humidâ, &amp; pluviali Constitutione,
reluctante sensu, &amp; ingeniosissimo
Borelli ratiocinio, qui in citatæ Propositionis
expositione nequiit concipere
materiam im̄inentis pluviæ, vel
in Aere innatantem, vel descendentem,
quin suo naturali pondere naturalem
Aeris gravitatem augere debeat,
an asserendum graviorem quidem
tūc temporis esse Aerem, sed ob
aliquam causam in abdito positam
gravitatem suam exercere non posse?
Leviorem quidem esse Aerem pluviis
impendentibus, &amp; actu labentibus,
pronunciat citatus Auctor Anonymus,
sed nulla solidâ ratione, ut
reor, appositâ, ni potius Aerem graviorem
ostendat. <i>La raison</i>, inquit ille,
<i>pour la quelle le vif-argent du Baromètre<span class="pagenum"><a name="Page_xxxii" id="Page_xxxii">[XXXII]</a></span>
marque qu’il doit pluvoir lors qu’il
baisse est que l’air ètant alors plus lèger,
il ne peut plus soutenir les Vapeurs d’ov’ il
arrive, que les plus hautes tombant sur les
plus baisses, elles s’y unissent, &amp; forment des
nuvès qui etant devenuues tres pesantes,
&amp; tres epaissès par l’augmentation des
novelles vapeurs qui s’y joignent, tombent
enfin en pluvie</i>; paulò post tamen aliud
agens rationem aliquam tradit quæ
specimen aliquod probabilitatis præfert;
ait enim quibusdam temporibus,
velut Hyeme, postquam Terra
diutius gelu concreta steterit, ad primos
repētes flatus solutâ glacie multa
vaporosa effluvia elevari, quę Aerem
sursum protrudant, &amp; sic leviorem
reddant, ut stagnantis <i>Mercurii</i>
superficies hoc pacto minus comprimatur;
en illius verba. <i>Ces vapeurs
sortant en abondance de la Terre, &amp; des
eaux donnent par leur mouvement une
forte impression à l’air, qu’elles recontrent,
&amp; le soulevant, le rendent plus lèger c’est
à dir lui diminuent la force, auec la
quelle pressoit sur la superficie du vif-argent;
c’est pourquoi allors le Barometre
aissè.</i></p>

<p><span class="pagenum"><a name="Page_xxxiii" id="Page_xxxiii">[XXXIII]</a></span></p>

<div class="sidenote"><i>Exper.
18.</i></div>

<p>Vim aliquam ipse quoque Robertus
Boyle in suis Experimētis Physico-Mathematicis
hisce effluviis è
Terrâ sursum promissis tribuisse visus
est, ut variationem altitudinum
<i>Mercurii</i> in Barometro explicaret;
quamvis enim Quęstionem hāc, quòd
sciam, ex professo non tetigerit, attamen
cum alternos hos motus Hydrargyri
in summitate fistulæ observasset,
scripsit <i>fumos istos quandoque
tanta cum celeritate sursum ferri, ut
quantumvis inspissetur Aer, tantùm absit
ut gravitationem illius promoveant, ut
diminuant potius, cum illorum ascensu suo
velocitas impedimento sit non solum ne ipsi
gravitent, sed plurimis etiam aereis Corpusculis,
quæ fumis istius modi sursum nitentibus
occurrunt, ne illi deorsum ferantur</i>.</p>

<div class="sidenote"><i>De Mot.
Nat. à
Grav.
pend.</i></div>

<p>Verùm huic ingenioso Excogitato
multa sunt quæ possunt obtrudi, ac
præsertim Clarissimi Borelli Propositio
36, ubi ait, <i>quòd licet Aqua in ipsa
aqua quomodolibet convolvatur, agiteturque
nihilominus perpetuò retinet propriam
gravitatem, eamque perpetuò exercet</i>;<span class="pagenum"><a name="Page_xxxiv" id="Page_xxxiv">[XXXIV]</a></span>
quod demonstrat ad sensum suspēso
in extremitate Librę Vase aquâ
pleno, &amp; in alterâ extremitate pondere
aliquo, ut fiat æquilibrium, quod
ad commotionem aquæ non tollitur;
Sicut ergò motus aquæ vertiginosus
in Vase nihil diminuit de propriâ
illius gravitate quin Vasis fundum
premat ut prius, &amp; æquilibrium servet
cum pondere opposito, sic neque
Vaporum ascensus urgens partes superiores
Aeris, &amp; alias ad descensum
compellens, ejusdem Aeris gravitationem
super substrata corpora nihil
prorsus infirmabit. Prætereà si Vaporibus
è solo elatis eam vim largiri
placeat, ut Aerem in sublime propellendo
eundem leviorem reddant,
cum post delapsos imbres, &amp; restitutam
serenitatem pateat ad sensum
ab humenti Terrâ, &amp; à Sole excalefactâ
multos Vapores sursum efferri,
tunc temporis necesse foret multò leviorem
esse Aerem, quem tamen
graviorem esse <i>Mercurii</i> in fistulâ ascēsus
revincit; imò per Æstatem quò
ferventiores sunt Solares radii, copiosiora<span class="pagenum"><a name="Page_xxxv" id="Page_xxxv">[XXXV]</a></span>
crediderim fieri è globo Terraqueo
effluvia, Terrâ passim rimas agente,
cujus rei satis luculentum testimonium
suggerit nobis Appennibus
noster, nam in Vertice editissimi
Montis Mutinensis Ditionis, quem
Indigenæ Cimonem vocant, Mensibus
Majo, &amp; Junio, Mare Superum,
&amp; Inferum manifestè conspicitur,
Julio vero, &amp; Augusto haud quaquam,
ob turbidum Aerem, &amp; nebulis
occupatum.</p>

<div class="sidenote"><i>To: 4.
Trac. 2.</i></div>

<p>Æquè ingeniosa, &amp; elegans ratio
(sed quæ tamen non plenè satisfacit
pro hujus Phęnomeni solutione) penes
Philoso. Burgundicam extat, ac
talis ratiocinij Auctor Borellus dicitur
(quem tamen ab Italo nostro alium
reor) nimirùm pluvio tempore
magnam Vaporum copiam è Terrâ
elevari, qui cum Aere leviores sint,
eumque ob corporum impenetrabilitatem
aliò protrudant, Atmosphœram
leviorem reddant quàm si
hujusmodi Vaporibus careret; at non
adeò certum est, ni potius precarium
videatur, nebuloso tempore fieri<span class="pagenum"><a name="Page_xxxvi" id="Page_xxxvi">[XXXVI]</a></span>
hujusmodi Vaporum elevationem, nam
verosimilius est dispositionem ad
pluviam fieri potiùs per Vaporum ex
alto præcipitationem, quàm per subitam
eorundem exaltationem; siquidem
cum diuturnis siccitatibus
ingentes, &amp; continuatæ pluviæ succedunt,
fas est arbitrari sensim collectam
fuisse illarum materiam, ac pręsertim
per Æstatem quo tempore videmus
Lacus decrescere, &amp; Flumina
exsiccari, Vapores autem per magna
illa spatia dispersos à Ventis colligi,
ac densari, ut tandem in imbres solvantur;
sicuti neque certum est ea
Corpora quæ in altum elevantur, &amp;
in Corpus aliud fluidum se insinuant
eodem esse leviora, adeòut quę è globo
Terraqueo cōtinuò ascendunt sint
minus gravia quàm ipse Aer; cum enim
videmus pulverulento solo pede
concusso pulverem elevari, imò per
Æstatem juxtà populosas Urbes totū
Aerem pulvereis particulis obnubilari,
non apparet ratio quare pulvis
ille per Aera discurrens ipso Aere sit
minus gravis; sic Auri scobes, cui Aqua<span class="pagenum"><a name="Page_xxxvii" id="Page_xxxvii">[XXXVII]</a></span>
Regia affusa fuerit, ascendit, &amp; intra
poros aquæ se recondit, nec proptereà
Auri particulæ, quæ propriam naturam
nunquam exuunt, dum pendent
suspensæ aquâ illâ leviores censendæ;
ipse quoque <i>Mercurius</i> ad ignis torturam
positus <i>pedibus talaria nectit</i>, &amp;
citissimè in auras evolat; quomodo
autem illius particulæ adeò ponderosæ
temporis momento Aere leviores
fiant ego non satis concipio; facilè
quidem mihi concipere est quomodo
quædam Corpora in motum adeò
concitatum compelli possint ut vis
quâ moventur illorum gravitati pręvaleat,
&amp; in sublime ascendant, non
quia ab alio Corpore superiori, &amp;
graviori, putà ab Aere, è sua sede
protrudantur, sed quia à vi inferiori
sursum propellātur. Haud dispari ratione
Vapores, multòq; magis Exhalationes,
quæ terrenam indolem nunquam
exuūt, ut ut in partes tenuissimas
redactæ, vel ob centralem calorem
Terræ possunt sursùm eructari,
vel ob Cœlestis materiæ agitationem
per Aera circumvolui, donec ab aliqua<span class="pagenum"><a name="Page_xxxviii" id="Page_xxxviii">[XXXVIII]</a></span>
vi pręcipites deiiciantur, nec
proptereà dici posse Aere leviores, ita
ut ex Vaporibus &amp; ipso Aere fiat novum
Concretum in specie levius
quàm sit simplex Aer.</p>

<div class="sidenote"><i>Physic.
Occult.
c. 11.</i></div>

<div class="sidenote"><i>Prop.
20.</i></div>

<div class="sidenote"><i>Prop.
21.</i></div>

<p>Contrariâ prorsùs viâ procedit M.
Comiers pęnès Vallemontium; asserit
enim Vapores dum actu descendunt
Aerem leviorem reddere, verùm qua
ratione id fiat non explicat; hæc autem
sunt illius verba. <i>Il est bien facile
de comprendre la construction de ce petit
homme, qui monte plus haut quand l’air
divient plus pesant, &amp; s’abaisse, &amp; dècende
quand’ il pleut, &amp; mème avant que la
pluye commence parce que les Vapeurs diminuent
la pesanteur de l’Air en decendant.</i>
Rationem quidem, ut dixi, nullam
affert quare Vapores descendendo
Aerem leviorem efficiant, sed hujusmodi
rationem, eamque non parvi
ponderis ex Borellianis Fontibus
hauriri posse arbitror, ut non infimum
locum inter cœteras quæ ad
Problematis solutionem afferri possunt
mereatur. Hic itaque Vir Celeberrimus
in Opere tam commendato<span class="pagenum"><a name="Page_xxxix" id="Page_xxxix">[XXXIX]</a></span>
de Motibus à Naturali Gravitate
pendentibus ait tam falsum esse
quòd Corpora terrena quiescentia
super alia non gravitent, ut potiùs
verum sit oppositum quòd Corpora
cum descendunt gravitatem non
exerceant, quod licet paradoxum videatur
egregiè tamen demonstrat
exemplo allato de duobus Lanæ involucris,
quorum unum alteri superimpositum
in descensu nullam pressionem
super illud exercet; hęc enim
duo involucra cum æquales habeant
velocitatis gradus, supremum inferius
nequaquam comprimet, sed tantùm
exosculabitur; cum verò quiescent
tunc superius involucrum supra
Lanam subiectam gravitatem
exercebit, ac illius pilos inflectet; deindè
expressè subdit, <i>Aquam cum descendit
per Aerem nullam gravitatem
habere, &amp; eam solumodò exercere
cum quiescit</i>, quod eodem ratiocinio
demonstrat, concipiendo aqueum
Cylindrum per Aera descendentem
in partes æquales horizonti æquidistantes
divisum, quæ partes cum sint<span class="pagenum"><a name="Page_xl" id="Page_xl">[XL]</a></span>
æquè graves, pars suprema erit æquè
velox, ac inferior, proptereà nullo
pacto illam urgebit, ac premet, sicuti
Sagitta nūquam signum feriet, quod
ab ipsa pari velocitate recedat.</p>

<p>Ex his itaque deduci posset mirum
non esse si in pluviam solutis Vaporibus
deprimatur <i>Mercurius</i>; siquidem
Aereo Cylindro, qui <i>Mercurium</i> anteà
premebat, &amp; altius attollebat, ab
aqueo Cylindro per Aera descendente
ex parte occupato, totus Cylindrus
<i>Mercurio</i> superincumbens conflatus
esset ex unâ parte Aeris, qui
gravitaret, &amp; altera parte aquei Cylīdri,
qui in descensu nullam præstaret
gravitatem, ac propterea super <i>Mercurium</i>
stagnantem minorem pressionem
exerceret, cui postea consectaria
esset <i>Mercurii</i> depressio; imbribus porrò
delapsis, ac serenitate redeunte
Cylindrus aereus purus, ac putus, totis
suis viribus super <i>Mercurium</i> stagnātem
gravitaret, ac ipsum in summitate
fistulæ attolleret.</p>

<p>Plausibilis quidem est hujusmodi
ratio, verùm &amp; ipsa magnis difficultatibus<span class="pagenum"><a name="Page_xli" id="Page_xli">[XLI]</a></span>
stipatur; sit enim quòd aqua
descendens non gravitet super aliam
aquam descendentem, non tamen
certum est quòd super Aerem, cujus
resistentiam superare debet, non gravitet;
prætereà in permutatione à sereno
Aeris statu ad nebulosum notabiles
<i>Mercurii</i> depressiones observantur,
licet nullæ interdum subsequantur
pluviæ, nisi dicamus in dispositione
ad pluviam aqueos Vapores lento
motu ab alto descendere, &amp; eadem
ratione, ut de actuali pluviâ diximus,
Aerei Cylindri pressionem interturbare,
&amp; infringere, nec semper in
pluvias solvi debere, cum à Ventis,
sicuti nubes, aliò deferri possint. Ulterius
constans observatio est, quòd
major <i>Mercurii</i> depressio contingat
pluvioso tempore, quam dum ruunt
imbres copiosi, ac præcipuè in continuatis
pluviis, quales per totum ferè
Decembrem vidimus, in quibus <i>Mercurium</i>
notabiliter assurgere observavi;
quando ex superiùs dictis, actu
pluviâ descendente, deberet magis
subsidere.</p>

<p><span class="pagenum"><a name="Page_xlii" id="Page_xlii">[XLII]</a></span></p>

<div class="sidenote"><i>de Fon.
&amp; Flum.
Origine.</i></div>

<p>Porrò si Aerem cum Vaporibus
prægnans est, ut conceptam pluviam
amplius sustinere nequeat, graviorem
supponere velimus, ut ad sensus,
&amp; rationis quoq; Criterium proclive
esset asserere, nulla, mihi saltem,
suppetit coniectura, quare gravitationem
suam, ac pressionem supra
stagnantis Hydrargyri superficiem
exercere non debeat, &amp; illum altiùs
attollere. Profectò non parvi momenti
esse pondus quod interdum in
magnis pluviis paucarum horarum
spatio ab Aere excutitur fateri necesse
est ex aquis passim exundantibus;
imò si lubeat, aquei humoris ante
pluviam in aereo Cylindro qui <i>Mercurio</i>
incumbit contenti pondus, &amp;
mensura sciri potest, si in Vase Cœlo
libero exposito pluvialis aqua excipiatur,
&amp; quanta est aquæ delapsæ
altitudo, tantundem in vitreâ fistulâ,
(quę æqualis sit amplitudinis ac Mercurialis
Cylindrus) reponatur, exemplo
insignis Gallorum Mathematici
Mariotte, qui, ut refert G. Bartholinus,
hoc modo per integrum Annum<span class="pagenum"><a name="Page_xliii" id="Page_xliii">[XLIII]</a></span>
exceptis aquis pluvialibus, observavit
illas ad altitudinem pollicum 17
devenisse, adeò ut ex illius calculo solæ
pluviæ sine recursu ad aquas subterraneas
è Mari deductas Sequanæ
flumini aquas suppeditare potuerint.</p>

<p>Dubitari forsan posset num vis Aeris
Elastica impedimento esse posset
quin Aer licet absolutè ponderosior,
minus premeret; si tamen res attentè
perpendatur patebit tantùm abesse,
ut Aeris vis Elastica pressioni officiat,
ut potius verum sit illam non
parùm conferre. Multa equidem de
Aeris Elatere egregiè scripta extant,
&amp; Cathedræ nihil magis quàm hanc
Aeris Elasticitatem crepant, non leves
tamen in hac re hallucinationes
contingere observo; concipiunt enim
persępè nōnulli hanc vim Elasticam
tanquam Principium à pondere diversum,
ut unum sursum, aliud deorsum
vim suam exerat, cum tamen
ambo hæc Principia junctis viribus
ad pressionem concurrant; hæc enìm
Corporis elastici, quandò ab aliquo
externo Agente comprimitur, proprietas<span class="pagenum"><a name="Page_xliv" id="Page_xliv">[XLIV]</a></span>
est, ut expansionem sibi debitam
quaqua versùm urgendo procuret,
nec unam viam potiùs quàm
aliam affectet, nisi ubi minorem reperit
resistentiam. Aer igitur in pluvioso
statu, si re vera esset gravior
quàm aliàs, proprio pondere, &amp; unà
cum sua elasticitate Hydrargyrum
premere deberet, &amp; illum sursum
protrudere, cum tamen oppositum
observetur.</p>

<p>Possem hìc equidem multa Doctissimorum
Virorum, quibus Quæstionem
hanc paradoxam communicavi
Excogitata recēsere, sed ne prolixior
sim duorum tantum Amicorum
meorum, quorum Sapientiam, ac Judicium
magni facio, Epistolas huic
Tractatui meo adieci, priorem quidem
Excellentissimi D. Joannis Baptistę
Boccabadati J. U. D. &amp; Serenissimi
Ducis nostri Mathematici, alteram
verò Excellentissimi D. Francisci
Torti in hoc Mutinensi Liceo Publici
Medicinæ Professoris, qui in
suâ ingeniosissimâ Epistolâ Interpretis
munere suscepto, in id potissimum<span class="pagenum"><a name="Page_xlv" id="Page_xlv">[XLV]</a></span>
incumbit ut nebulas discutiat quæ
Borellianæ Propositioni obscuritatem
aliquam possent offundere, adeò
ut ex illius sententiâ Borellus à communi
observatione, quâ constat imminente
pluviâ <i>Mercurium</i> in fistulâ
deprimi, elevari autem post delapsos
imbres, &amp; restitutam serenitatem
haud quaquam discrepet, quod mihi
pergratum fuit, ne quis tam Celebris
Viri manibus infensum me fortè existimaret.</p>

<p>Barometro igitur apertis notis attestanti
Aerem leviorem esse, seu minus
gravem nebuloso, ac pluvio Cœlo
quàm perspicuo, &amp; sereno fides
non est deroganda, &amp; quando ex tot
Experimentis constat, non ab aliâ
causâ quàm ab Aeris pressione <i>Mercurii</i>
librationem in Torricellianâ fistulâ
30 pollices pendere (sicuti pariter
ejusdem variam altitudinem
juxta diversam Aeris conditionem,
modò magis, modò minus ponderosi)
hujus Phænomeni ratio pro viribus
est disquirenda; quòd si non dabitur
adeò probabilem afferre, ut expectationem<span class="pagenum"><a name="Page_xlvi" id="Page_xlvi">[XLVI]</a></span>
impleat, id forsan aliis incitamento
erit ut probabiliores afferant,
quando in rebus dubiis, &amp; magnis
difficultatibus involutis plures causas
proferre non incongruum est, donec
ex multis una habeatur, cui
Mens Veritatis avida acquiescat; nam
ut rectè Lucretius.</p>

<div class="sidenote"><i>l. 6.</i></div>

<div class="poetry-container">
<div class="poetry">
<div class="verse"><i>Sunt aliquot quoque res quarum unam dicere causam</i></div>
<div class="verse"><i>Non satis est, verùm plures, unde una tamen sit.</i></div>
</div>
</div>

<p>Fateor equidem, quòd ut cohęrenter
procederem necesse foret, ut hìc
non pauca ex Doctrinâ Meteorologicâ
perpenderem, veluti de naturâ
Aeris, Ventorum, Pluviarum, Nebularum,
multarumque aliarum rerum,
de quibus licet passim Philosophi
tot, ac tanta prodiderint, adhuc
tamen sunt materiæ involutissimæ,
&amp; mille Disputationum ambagibus
implicitæ, verùm in nimiam molem
Tractatulus hic meus turgesceret,
proptereà quædam solumodò præmittam
quæ magis verosimilia credidi,
&amp; meis Coniecturis congruentia.</p>

<p><span class="pagenum"><a name="Page_xlvii" id="Page_xlvii">[XLVII]</a></span></p>

<div class="sidenote"><i>C. de
Nit.</i></div>

<p>Suppono itaq; è Globo Terraqueo
non solum Vapores, qui sunt Pluviarum
materia, sed multas Exhalationes
diversę indolis continuò, plus, vel
minus, protrudi, &amp; Aeri commisceri,
ut particulas Sulphureas, Aluminosas,
Vitriolicas, Mercuriales, aliasque
omnigenas, ac præsertim Montanis
in locis ubi sunt Metallorum Fodinæ,
adeò ut aliquibus in locis, veluti
in Hungariâ reperta sint Arborum
folia aureo colore obducta ab Auri
Fodinarum exhalationibus; Aerem
verò Nitrosis particulis potissimùm
refertum esse omnes, cum Philosophi,
tum Medici unanimiter tradunt,
ut Junchen in sua Chymiâ Experimentali
Nitri Mineram non in Terræ
sinu, sed in ipso Aere constituerit,
nec secùs sentiat Celeberrimus Vir
Jo: Mayouu, qui integrum Tractatum
de Salnitro Aereo conscripsit.
Partium enim nitrosarum necessitatem
ad Ignem, tum Elementalem,
tum Vitalem sustentandum providentissima
Natura intelligens illius
ingentem copiam esse voluit, &amp; Condum<span class="pagenum"><a name="Page_xlviii" id="Page_xlviii">[XLVIII]</a></span>
in Aere, sicut Salis in Oceano
constituit.</p>

<div class="sidenote"><i>His. Na.
l. 31. c. 7.</i></div>

<p>Non est hujus loci, nec ad rem de
quâ agitur, Nitri naturam rimari, &amp;
quare ad Respirationis munus tanta
sit Aeris nitrosi necessitas, de quo cōsulendi
Vvillisius, Sylvius, Trusthonus,
&amp; alii; mihi satis sit Aerem multum
nitrosæ materiæ continere, ac
præsertim Hyeme flante Boreâ, qui
nitrosæ Annonæ veluti Dispensator
est, sicuti Auster Liguritor, quod forsan
Plinius innuere voluit, cum tradidit
flatus Aquilonares Salem copiosum
facere, non sic Australes. Nitri
autem efflorescentiam super muros
antiquos ex calce, &amp; lateribus
constructos, Hyeme præsertim, &amp;
cum Aquilonares Venti dominatum
obtinent passim videre est, &amp; Nitri
Collectores tunc temporis toti sunt
in verrendis muris, quin uberiorem
nitrosæ materiæ copiam è muris qui
Boream spectāt quàm qui Austrum,
congerere se ajunt; sic Glauberus qui
de Nitro egregiè scripsit ait, Aquam
quæ cum Vento Aquilonari decidit<span class="pagenum"><a name="Page_xlix" id="Page_xlix">[XLIX]</a></span>
optimam esse ad parandum lixivium
pro Nitri extractione. A’ perito Nitri
Coctore accepi imprudens opus
esse Muros antiquos, ubi flos petræ
nascitur, diruere ad Nitrum extrahendum,
majorem enim Nitri copiam
ab iisdem impetrari si sępiùs
verrantur mihi asseruit, cum tales
Muri sint veluti Matrices quę ab Aere
gravidatæ uberiorem Nitri fœturam
præstent. Ab eodem quoque
rem satis curiosam didici, nimirùm
magnam Nitri copiam in Stabulis
colligi ex muris, in quos halitum efflant
Boves, in alterâ tamen Muri
parte extrà Stabulum, &amp; quæ Aeri
exposita est. Inesse quoque Aeri cœteras
minerales Exhalationes, quarum
habita est mentio, argumento
sunt Colcothar Vitrioli, quod Aeri
expositum novo, ac genuino Vitriolo
imprægnatur, Terræ Metallorum,
Medicamenta Mercurialia, Stibium
Diaphoreticum, quod nisi ab Aere
externo rite munitum asservetur, ab
eodem vim emeticam resorbet, cui
fato quoq; obnoxius est <i>Mercurius</i> dulcis,<span class="pagenum"><a name="Page_l" id="Page_l">[L]</a></span>
qui incustoditus vim corrosivam
adsciscit.</p>

<div class="sidenote"><i>l. 4.
Quæ.
Nat. c.
10.</i></div>

<p>Altiùs autem attolli Vapores, &amp;
quæcumque majorem cum Aere cognationem
habent, quàm terreas Exhalationes
satis probabiliter existimo;
non ex hoc tantùm quòd Vapores
aquei terrestribus Exhalationibus
leviores sint, nam oleosæ Substantiæ
licet Aquâ leviores segniùs ascendunt
quam Aqua ipsa, sed etiam quia
Vaporum magis laxa compages est
quàm terrenarum Exhalationum; sic
in Destillationibus videmus partes
tenuiores è Corporibus destillatis
priores assurgere, deinde crassiores.
Quamvis autem Exhalationes unà
cum Vaporibus in Aerem prosurgant,
facili tamen negotio postmodùm
sejunguntur, vel ut Oleum ab
Aqua, vel vi Ventorum, adeò ut in
sublimiori parte Atmosphœræ Vapores,
&amp; tenuiores Substantiæ consistant,
in humiliori Exhalationes, &amp;
crassiores particulæ resideant; nam
ut egregiè Seneca: <i>Aer quò proprior est
Terris hòc crassior; quemadmodum in<span class="pagenum"><a name="Page_li" id="Page_li">[LI]</a></span>
aqua, &amp; in omni humore fęx ima est, ità
in Aere spississima quæque desidunt</i>.</p>

<div class="sidenote"><i>Meteo.
c. 5.</i></div>

<div class="sidenote"><i>l. 8.
Hist.
Anat.
Quæ.
30.</i></div>

<div class="sidenote"><i>De Aer.
Aq. &amp;
Lo. n.
19.</i></div>

<p>Supponere item satis probabiliter
licet Vapores coactos, ac dēsatos Nubes,
ac Nebulas effingere; Vapores
autem per magna illa spatia diffusos
colligi, ac densari à Ventis contrariis
hinc, &amp; illinc prementibus, donec in
Corpora illa visibilia transeant quæ
Nubes appellantur, tradit Cartesius,
quamvis ab Hippocrate videatur id
pęnitùs desumpsisse; quare mirari subit
quomodo Philosophi tum antiquiores
tum recentiores, cum tot, ac
tanta ab Hippocrate decerpserint,
tam rarò illius meminerint, quam
ob causam Laurentius ingratissimū
Aristotelem appellavit; lubet autem
Divini Pręceptoris verba ipsa hìc apponere,
cum Nubium, &amp; Pluviarum
generationem nemo forsan ingeniosiùs
descripserit. <i>Quamdiu igitur Nebula
dispersa fuerit, &amp; nondum congregata
fertur sublimis. Ubi verò coacervata
fuerit, ac simul congregata de repente à
Ventis inter se adversariis, tunc deorsum
prorumpit qua parte plurima collecta fuerit;<span class="pagenum"><a name="Page_lii" id="Page_lii">[LII]</a></span>
tunc enim magis verisimile est quum
Nebulas à Vento stabilitatem non habente
concitatas de repente Ventus contrarius,
ac aliæ Nebulæ reliserint; atque
tunc quidem prima ipsius pars congregatur,
quæ verò à posteriori parte sunt insuper
accedunt, &amp; sic crassescunt, &amp; nigrescunt,
ac simul congregantur, &amp; præ gravitate
deorsum prorumpunt, &amp; pluviæ
fiunt.</i></p>

<div class="sidenote"><i>l. 2. His.
Nat. c.
38.</i></div>

<div class="sidenote"><i>In Susp.
de Aer.
lat.
Qual.</i></div>

<div class="sidenote"><i>Part. 4.
Princip.
Philos.</i></div>

<p>Adverto denique suspicari saltem
licere, si non supponere, Aerem, qui
Cœlum cum Terrâ nectit dum separat,
non solùm terrena, sed etiam
cœlestia effluvia in sinum suum recipere;
<i>ultrò, citròque commeante Natura,
&amp; quadam veluti pugna, ut terrena in
Cœlum tendentia deprimat Syderum
vis</i>, ut ait Plinius; hujusmodi autem
emanationum in hæc inferiora non
cōtemnendam coniecturam desumpsit
Ingeniosissimus Rob. Boyle ex
Solarium macularum subitâ dissolutione,
quod idem quoque de Cometarum
evanescentiâ dici posset, adeò
ut Sol præter lumen (cujus actionem
Cartesius in pressione quadam secundum<span class="pagenum"><a name="Page_liii" id="Page_liii">[LIII]</a></span>
lineas rectas factâ constituit)
aliâ ratione, cœlestis materiæ projectione
nimirùm, Atmosphœram nostram
in gravitate quandòque possit
alterare. Ac profectò si in pestilenti
Constitutione culpantur à Medicis,
nec temerè, anonymę Qualitates Aeri
à Sydereis afflatibus potiùs, quàm
à terrenis Exhalationibus impressæ,
non prorsùs à ratione alienum erit
suspicari, posse aliquandò aliunde
quàm à terrestri Exhalatione Aeris
gravitatem augeri.</p>

<p>Hisce itaque pręhabitis rationem
aliquam hujus paradoxæ Quęstionis
reddi posse arbitror, coniectando nimirùm,
quòd Vapores vi Ventorum
prementium collecti, ac in Nubes, &amp;
Nebulas coacti, Aeremq; humectantes
ex superiori Atmosphœræ parte
terreas Exhalationes quę infrà subsistunt,
&amp; nitrosas particulas præcipuè
quibus Aer abundat ad imum deturbent,
ac ad solum usque præcipitent,
non secùs ac Metalla soluta in Aquis
fortibus per additionem Olei Tartari
in Vasis fundum sub forma Calcis<span class="pagenum"><a name="Page_liv" id="Page_liv">[LIV]</a></span>
decidunt, &amp; hoc pacto ob harum
partium mineralium, &amp; alterius generis
præcipitationem, &amp; exclusionem
ab Aeris poris Aer ipse reddatur
levior, ac Cylindrus Aereus qui <i>Mercurio</i>
incubat, minùs eundem <i>Mercurium</i>
premat, ac proptereà in pluviosâ
tempestate <i>Mercurius</i> in fistulâ
descendat. Haud secùs discussis per
effusos imbres nebulis, ac Vaporibus,
seù per Ventos aliò delatis, &amp; serenitate
restitutâ, fas est arbitrari terreas
illas, &amp; minerales particulas, quę
imminente pluviâ, &amp; actu delabente,
præcipites è roranti Aere deciderant
denuò exaltari, Ventosq; Boreales nitrosam
materiam convehendo novam
Aeri gravitatem largiri, &amp; hoc
pacto <i>Mercurium</i> paulatìm ad priorem
stationem per gradus emergere.</p>

<p>Nec mirum videatur, quòd Vapores
anteà dispersi, mox in unum collecti
Aerem leviorem reddant, nam
majus est pondus quod per hujusmodi
præcipitationem, licet insensibilem,
ab Aere secedit, quàm quod eidem
successivè accedit, non secus ac<span class="pagenum"><a name="Page_lv" id="Page_lv">[LV]</a></span>
Aqua Regia, in quâ dissolutum
est Aurum, levior fit, Auro ad fundum
præcipitato, &amp; ab eâ separato,
quamvis illi Oleum Tartari addatur.
Aquam verò &amp; ipsam vim habere
pręcipitandi variorum Corporum solutiones,
&amp; Metallorum quoq; experimenta
Chymica satis ostendunt.
Hanc itaque causam esse reor descensus
<i>Mercurii</i> in Torricellianâ fistulâ,
pluvioso tempore impendente,
&amp; ascensus subsequente serenitate;
nonnisi autem terreę particulæ excogitari
possunt quæ ab Aere nebulis
pluviosis imprægnato, ut ait Borellus,
quoquo modo secedant ubi pluviæ
imminent, siquidem Aeris Columna,
quæ <i>Mercurio</i> superincumbit,
&amp; illum in fistulâ suspensum detinet,
in transitu à serenitate ad statum
pluviosum specificam gravitatem
mutare nequit, ac fieri levior, nisi
particulæ graviores excludantur, &amp;
leviores subeant.</p>

<p>Hujusmodi autem præcipitationis
partium mineralium, &amp; alterius generis
in humidâ tempestate non leves<span class="pagenum"><a name="Page_lvi" id="Page_lvi">[LVI]</a></span>
coniecturas afferre possem ex variis
Observationibus, ut v. g. quòd
quando Chymici Sulphuris Spiritum
per campanam elicere volunt pluviosum
tempus, &amp; valdè caliginosum
expectant, tunc enim largiorem
Spiritus copiam è Sulphure obtinent,
aqueis nempè Vaporibus quibus Aer
oppletus est fumos è Sulphure exhalantes
ad imum deturbantibus, ut faciliùs
in Stagma illud acidum cogantur,
quod Sulphuris Spiritum appellant;
haud secus Terras metallicas è
Fodinis erutas, &amp; Aeri expositas hujusmodi
tempore partes sibi congeneres
ab Aere avidiùs combibere
ajunt, quàm cum siccum, &amp; sudum
est Cœlum. Prætereà Agricolationis
Studiosi nunquam magis fœcundari
agros prædicant quàm in nebulosis
Constitutionibus, iisque continuatis,
quòd non aliam ob causam fieri censendum,
quàm quòd hujusmodi temporibus
magna fiat ex Aere partium
nitrosarum, licet insensibilis præcipitatio,
quandò nihil est quod majorem
Terræ feracitatem, &amp; Seminibus<span class="pagenum"><a name="Page_lvii" id="Page_lvii">[LVII]</a></span>
robur largiatur quàm Nitrum;
sic enim Poetarum Princeps.</p>

<div class="sidenote"><i>Geo. 1.</i></div>

<div class="poetry-container">
<div class="poetry">
<div class="verse"><i>Semina vidi equidem multos medicare serentes</i></div>
<div class="verse"><i>Et Nitro prius, &amp; nigra perfundere amurca,</i></div>
<div class="verse"><i>Grandior ut fœtus siliquis fallacibus esset.</i></div>
</div>
</div>

<div class="sidenote"><i>Appēd.
ad Chy.
Scept.</i></div>

<p>Aliquandò tamen suspicatus sum,
num præter externi Aeris actionem
<i>Mercurius</i> ipse jus aliquod haberet in
hujusmodi descensu cum pluviæ imminent,
vel decidunt, factus nempè
gravior, vel aqueos Vapores combibendo,
vel Mercuriales, &amp; nitrosas
particulas ab Aere per hujusmodi
præcipitationem, ut diximus absorbendo.
Reverà <i>Mercurio</i> aliquam
portionem aquæ ex ejusdem naturali
constitutione inesse à perito Chymico
didici, qui mihi modum communicavit
eliciendi aquam simplicem è
<i>Mercurio</i>, quæ quidem in satis modicâ
quantitate obtinetur, ità ut è duabus
unciis <i>Mercurii</i> vix aquæ dracma
impetretur, quamvis referat Rob.
Boyle, sibi ab ingenioso Medico relatum<span class="pagenum"><a name="Page_lviii" id="Page_lviii">[LVIII]</a></span>
ex librâ <i>Mercurii</i> quatuor uncias
aquæ aliquandò elicitas fuisse; quòd
tamen aquei Vapores in <i>Mercurii</i> substantiam
adeò densam insinuare se
valeant vix concipi potest quandò
omnia corpora, præter Aurum illi supernatant;
sic neque per novas particulas
mercuriales, aut salinas ab Aere
absorptas credibile est <i>Mercurium</i>
majorem gravitatem specificam acquirere;
videmus enim per novi <i>Mercurii</i>
additionem in pyxide ubi immersa
est vitrea fistula, <i>Mercurium</i> altiùs
proportionaliter in summitate
tubi elevari, sicuti etiam ex cujuscumque
liquoris affusione, perstite
tamen eadem semper altitudine 30
pollicum à superficie infusi liquoris
mensurandâ.</p>

<div class="sidenote"><i>Appēd.
ad Chym.
Scep.</i></div>

<p>Posse tamen <i>Mercurium</i> fieri in specie
graviorem quàm sit vulgaris Officinarum
<i>Mercurius</i>, cum nimirùm
corporaliter ab Auro imprægnatur,
vel ab eodem spiritualiter animatur
tradit Ingeniosissimus Boyle, sicuti
pariter cum destillatur fit non parum
gravior, si cum vulgari <i>Mercurio</i><span class="pagenum"><a name="Page_lix" id="Page_lix">[LIX]</a></span>
hydrostaticè examinetur; cum igitur
ex particularum Auri imprægnatione
potissimùm majorem gravitatem
possit <i>Mercurius</i> adsciscere, nec tam ingens
hujusmodi partium volatilium
copia in Aere extet (saltem apud
nos, ubi Aurum aliò evolat) nullus suspicioni
est locus, quòd in casu nostro
<i>Mercurius</i> stagnans in pyxide ubi
Mercurialis Cylindrus immersus est
possit ab Auri particulis volatilibus
ab Aere pluvio deciduis alterationem
aliquam intrinsecam pati, ac fieri in
specie gravior, ut hanc ob causam
in sum̄itate fistulæ debeat descendere.
Quare sicuti Aeris externi pressio
potissima est causa quare <i>Mercurius</i> in
Torricellianâ fistulâ facto vacuo in
dictâ altitudine perstet, ità ad ejusdem
Aeris modò majorem, modò
minorem pressionem referenda est
in Mercuriali Cylindro hujusmodi
motionum vicissitudo.</p>

<p>Hoc modo itaque, prout ingenii
mei tenuitati datum, exposito <i>Mercurii</i>
descensu in Torricellianâ fistulâ
in permutatione à sereno Aeris statu<span class="pagenum"><a name="Page_lx" id="Page_lx">[LX]</a></span>
ad nebulosum, &amp; perturbatum,
&amp; ejusdem ascensu à perturbato ad
serenum, reliqua Phœnomena quæ
superiùs memoravi supersunt explicanda,
quod fundamentis à me jactis
præstiturum me confido. Aliquandò
insignes alterationes in Barometro
fieri annotavi, notabiliter elevato
<i>Mercurio</i>, nullâ apparente in his inferioribus
tam subitæ mutationis
causâ; hujus itaque Phœnomeni causam
ad effluvia è Corporibus Cœlestibus
in hæc inferiora projecta referri
posse rationabiliter putarim; cum
enim Ventis silentibus, sereno, ac
perspicuo Cœlo, &amp; Aereo Oceano in
summâ malaciâ constituto id contingat,
non aliunde quàm à superiori
causâ tam subitæ alterationes in Barometro
videntur peti posse. Sicuti
enim (ut ex eorum Relationibus habemus,
qui in Machinis fundum Maris
perlustrarunt, &amp; ex Unionum
Piscatoribus) magna est in Maris
fundo tranquillitas, dum in summo
ingens sævit tempestas, quod ipsis
Urinatoribus non parvæ fuit<span class="pagenum"><a name="Page_lxi" id="Page_lxi">[LXI]</a></span>
admirationi, ita &amp; nos in Maris Aerei fundo
positi licet hìc pacata omnia videamus,
divinare non possumus, quid
in summitate Atmosphœrę, ac Ætheris
fiat, &amp; quales motus, ac alterationes
ibi excitentur.</p>

<p>Hoc idem crediderim affirmari
posse de <i>Mercurii</i> elevatione in Solari
Eclypsi observatâ, dum in ipso Solis
defectu die 22. Junii ad duas lineas se
se extulit; nullâ enim nec ante Eclypsim,
neque post ipsam, factâ notabili
Aeris alteratione, credibile est intercepto
Solarium radiorum influxu, &amp;
illorum directâ projectione usque in
Terram, Atmosphœram in superiori
parte, ac ipsum Ætherem insignem
aliquam alterationem, ac pressionem
perpessum fuisse, quæ usque ad <i>Mercurium</i>
pertingeret. Haud secus rationem
reddi posse existimo de <i>Mercurii</i>
exorbitantiâ observata ad multos
Decembris dies cum in nebulosâ,
ac præhumidâ Constitutione paulatìm
ità se se extulit, ut extremos penè
serenitatis limites tetigerit, dum
per totum Annum constanter in pluvioso<span class="pagenum"><a name="Page_lxii" id="Page_lxii">[LXII]</a></span>
Aeris statu in infimis subseliis
stetisset; cœlesti nempè materiâ è Sydereis
Corporibus diffusâ, &amp; supra
Atmosphœram gravitante, adeò ut
non obstante suppositâ partium nitrosarum
præcipitatione, qualem in
nebulosâ Constitutione fieri diximus,
Aer ob talem causam insignem gravitatem
acquisiverit.</p>

<div class="sidenote"><i>Cap. X.</i></div>

<div class="sidenote"><i>de Aer.
Aq. &amp;
lo. num.
30.</i></div>

<p>In Æquinoctiis magnas observari
in <i>Mercurio</i> motiones superiùs annotavi,
ut paucarum horarum interuallo
ascendat, ac descendat, cujus causam
rimari, ac assequi perdifficile est;
Magnas fieri tam in Macrocosmo,
quàm in Microcosmo mutationes vetus
Observatio est; etenìm ut ex Nautarum
Relatione, &amp; Observationibus
Geographicis, &amp; Astronomicis Regię
Academię Parisiensis habemus, nunquam
aliàs tam magni ęstus in Oceano
excitantur quàm in ipsis Æquinoctiis,
&amp; Novilunia quæ illis sunt
proximiora majores æstus pariunt,
quàm reliqua quæ magis distant.
Haud secus in humanis Corporibus
hujusmodi tempore insignes fiunt<span class="pagenum"><a name="Page_lxiii" id="Page_lxiii">[LXIII]</a></span>
perturbationes, nec immeritò monuit
Hippocrates, magnas Tēporum
mutationes esse observandas, <i>ut neque
Medicamenta in illis libenter exhibeamus,
neque uramus, neque secemus</i>;
quales autem sint hæ magnæ Temporum
mutationes exposuit subdens,
<i>Puncta Solstitialia, &amp; Æquinoctialia
esse periculosa</i>; lubet ergo coniicere,
Sole sub ęquinoctiali Circulo utrumque
Polum parili radiorum influxu
respiciente, varia utrinque effluvia
suscitari, ità ut in Atmosphœrâ fiant
veluti fluxus, &amp; refluxus, &amp; hoc pacto
modò ascendere, modò descendere
<i>Mercurium</i>, quandò Australes
flatus ipsum deprimunt, Aquilonares
attollunt.</p>

<div class="sidenote"><i>l. 17. c. 2.</i></div>

<div class="sidenote"><i>Exer.
54.2.</i></div>

<div class="sidenote"><i>Barth.
Cent. 3.
Ep. 97.</i></div>

<p>Nivoso Cœlo, &amp; actu cadente
Nive, <i>Mercurium</i> in infimam stationem
se recipere, constans observatio
est ut diximus, cujus quidem rei eadem
est ratio ac de nebuloso Cęlo, &amp;
actuali pluviâ; imò ex hac observatione
Assertum meum de Nitro aereo,
&amp; illius præcipitatione in humidâ
Costitutione, magis stabiliri posse<span class="pagenum"><a name="Page_lxiv" id="Page_lxiv">[LXIV]</a></span>
crediderim, quandò Nivem copioso
Nitro refertam esse non leves coniecturę,
&amp; experimēta comprobant.
Non exiguam agris fœcunditatem
suboriri <i>cum nix alta jacet</i>, communis
saltem apud nostrates Agricolas est opinio,
ac re verà nunquam major Nivium
parcitas observata est quàm
hisce quatuor Annis elapsis, quibus
non parva rei Annonariæ angustia
nos pressit. Nivem aquarum cœlestium
spumam esse, &amp; ex illâ Terram
fermentescere scripsit Plinius, &amp; Scaliger
Nivem pingue humidum continere,
&amp; ex illâ fimum confici quocunque
alio efficaciorem tradidit. Feracitatem
autem hanc, quam Solo
Nivem impertiri probabile est, non
ex caloris in Terram repercussu gigni
censendum, ut credidit Cardanus,
adversus quem more suo Scaliger,
sed quià Nix multo Nitro abundet,
ut ejusdem figura Stellaris ostendit,
qualem quoque possidet Nitrum.
Licet autem Olaus Borrichius in Epistolâ
quadam ad Tho: Bartholinum
scripserit commentitium esse reperiri<span class="pagenum"><a name="Page_lxv" id="Page_lxv">[LXV]</a></span>
Nitrum in Nive, fatetur tamen se
in Nive Batavâ deprehendisse, illam
Sulphure inflammabili, &amp; Sale cubico
non carere.</p>

<p>Sciendi cupidus num re ipsâ Nivibus
Nitrum insit sciscitatus sum à
perito Chymico, num ipse modum
calleret Nitrum è Nive extrahendi,
responditque se quidem nunquam
hujus rei periculum fecisse, nullam
tamen diligentiam om̄issurum, ut votis
meis satisfaceret; sic paucos post
dies mihi Nitrum è Nive extractum
exhibuit, quod hoc Tentamine assequutum
se fuisse affirmavit. Duas libras
aquæ accepit è soluta Nive purissimâ,
&amp; recenter delapsâ, ac in illis
dissolvit libram unam Nitri purgatissimi;
pariter in duabus libris aquæ
fontis purissimi tantundem ejusdem
Nitri infudit, quo peracto Aquam
utramque ad Ignem posuit, &amp; sensìm
ad cuticulam restrinxit; ex his
postmodùm Aeri frigido expositis cępit
Nitrum crystallizatum colligere;
sic eâdem operatione ad plures vices
repetitâ, tandem plus Nitri ex<span class="pagenum"><a name="Page_lxvi" id="Page_lxvi">[LXVI]</a></span>
Aquâ Nivis, quàm ex Aquâ Fontis
se collegisse observavit; posito itaque
ad Bilancis examen utroque Nitro,
deprehendit Nitrum è Nive extractum,
reliquum superasse trium unciarum
pondo, certo argumento, tantundem
Nitri in libris duabus Nivis
extitisse, quod Nitro dissoluto ob
affinitatem socium se adiūxerit. Observatione
verò dignum est discrimen
quo hæc duo Nitrorum genera
distinguuntur; Nitrum enìm è Nive
collectum fusci coloris est, saporem
valdè acrem ad gustum præfert,
&amp; flammam edit vivacissimam, &amp;
fulgurantem, alterum verò lucidum
est, minoris acredinis, &amp; flammam
reddit languidiorem. Cum itaque,
ut superiùs annotatum, nivoso Cœlo,
&amp; ad actualem Nivium descensum
ad infimam stationem descendat
<i>Mercurius</i>, credibile est magnam
tunc temporis fieri partium nitrosarum,
ab Aere in Terram præcipitationem,
&amp; consequenter aerei Cylindri
super stagnantem <i>Mercurium</i>
minorem esse gravitationem.</p>

<p><span class="pagenum"><a name="Page_lxvii" id="Page_lxvii">[LXVII]</a></span></p>

<div class="sidenote"><i>de Mor.
Sac. n.
15.</i></div>

<div class="sidenote"><i>Iob. c.
28.</i></div>

<div class="sidenote"><i>Sec. 26.
Prob. 21.</i></div>

<p>Non minùs quoque curiosum est,
ac disquisitione dignum quam ob
causam ad Australes flatus <i>Mercurius</i>
in Barometro se submittat, ad Aquilonares
prosurgat, seu, quod idem
est, cur in Austrinâ Constitutione
Aer sit minùs ponderosus quàm in
Boreali. Austrum, &amp; Boream Ventos
esse <i>præ cœteris fortissimos, &amp; inter se
tum statione, tum viribus contrariissimos</i>,
tradit Hippocrates, quare si ex iisdem
contrarii effectus prodeant haud quaquam
miror; quomodò verò ab Austro
(quem Notum Græci appellant
ab humiditate quam secum defert,
undè Notiometri, Instrumenta ad
Aeris humiditatem mensurandam)
Aer fiat levior, ab Aquilone verò sudo,
&amp; sicco gravior reddatur, ego certè
demiror, &amp; genuinam causam
ignorare me fateor, quàm fortè non
novit nisi <i>Qui fecit Ventis pondus</i>. Effectum
hunc ad contrariam hujusmodi
Ventorum temperiem referre,
quòd nimirùm Australes Venti calidi
sint, ideòque Aeris tonum laxent,
&amp; rarefaciant, undè Aer levior evadat,<span class="pagenum"><a name="Page_lxviii" id="Page_lxviii">[LXVIII]</a></span>
Aquilonares verò, ut potè frigidi
Aerem densando eundem ponderosiorem
efficiant, non planè satisfacit,
calida enim vim habere rarefaciendi,
&amp; densandi, sicut &amp; frigida ex variis
experimentis satis liquet, ac ne aliunde
quæramus exempla, Austrini flatus
Nivem jàm delapsam densant antequàm
ulla liquoris guttula effluat,
quemadmodum &amp; Aquilonares eandem
Nivem rarefaciunt, ac attollunt,
ut vulgus dicat Nivem ex nimio
frigore augeri. Ipse quoque Aristoteles
ab Austris vim densandi non
reiicit, quærens enim cur Auster non
incipiens, sed desinens imbrem inferat,
ait id posse fieri, quòd Aerem cogat
è longinquo, quo coacto Aqua
exprimatur. In hanc rem egregiè
Poetarum Princeps.</p>

<div class="sidenote"><i>l. 1. Geo.</i></div>

<div class="poetry-container">
<div class="poetry">
<div class="verse"><i>Verùm ubi tempestas, &amp; Cœli mobilis humor</i></div>
<div class="verse"><i>Mutavere vias, &amp; Juppiter humidus Austris</i></div>
<div class="verse"><i>Denset erant quæ rara modò, &amp; quæ densa relaxat.</i></div>
</div>
</div>

<div class="sidenote"><i>Cap. 10.
Art. 4.</i></div>

<p>Prætereà in casu nostro ad asserendam<span class="pagenum"><a name="Page_lxix" id="Page_lxix">[LXIX]</a></span>
majorem, vel minorem Aeris
gravitatem vim frigoris densantis, vel
caloris rarefacientis causari non possumus,
quandòquidem ex factis Observationibus
ad <i>Mercurii</i> ascensum,
vel descensum non magnum momentum
addunt calor, &amp; frigus licet
in insigni gradu, cum in eadem altitudine
tam in sum̄is algoribus, quàm
in summo æstu non semel mihi compertus
fuerit <i>Mercurius</i>, &amp; sub Zonâ
torridâ eadem penè altitudo <i>Mercurii</i>
in Barometro, ac in Zonis temperatis
observetur, ut ex superius citatis
Observationibus Astronomicis, &amp;
Geographicis D. Cassinæ.</p>

<div class="sidenote"><i>To. 4.
Tra. 2.</i></div>

<div class="sidenote"><i>Meteo.
c. 4.</i></div>

<div class="sidenote"><i>l. 2. H.
N. c. 47.</i></div>

<p>An fortè igitur id fiet, ut putat Auctor
Philosophiæ Burgundicæ, quòd
Venti Aquilonares deorsum ruant,
idest ab editiori loco perflent, &amp; hoc
pacto Aerem ad inferiora propellant,
Australes verò ab imo ad summum
spirent, sicque Aerem sursum efferentes
multum de illius gravitatione
detrahant? Australes Ventos ex humiliori
loco in sublimia eniti scripsit
pariter Cartesius, quin &amp; ingeniosissimas<span class="pagenum"><a name="Page_lxx" id="Page_lxx">[LXX]</a></span>
rationes addidit, hoc idem quoque
visus est sensisse Plinius, qui tradidit,
<i>Austrum majores fluctus edere,
quàm Aquilonem, quoniàm ille infernus
ex imo magis spirat, hic summo</i>; quòd carmine
eleganter expressit Pontanus.</p>

<div class="sidenote"><i>l. Meteo.
de Ven.</i></div>

<div class="poetry-container">
<div class="poetry">
<div class="verse"><i>A’ summo Boreas, Notus imo spirat Olympo.</i></div>
</div>
</div>

<p>Vera sint hæc omnia, &amp; Auster ex
imo Polo alis primò siccis, deindè madidis
huc advolet (de quo tam longo
itinere cum Doctissimis Viris meritò
dubitare licet) his tamen obstant ea
quę superiùs ex Clarissimi Borelli doctrinâ
attuli de substantiis fluidis, quę
susque, deque agitatæ eandem exercent
gravitatem super corpora quibus
incumbunt, ac dum quiescunt.</p>

<div class="sidenote"><i>V. Lang.
li. 1. Ep.
19.</i></div>

<div class="sidenote"><i>Cæl.
Rhod. l.
8. An.
Lec. c.
28.</i></div>

<div class="sidenote"><i>l. 2. de
Diæta.
n. 3.</i></div>

<p>Hypothesi meæ igitur inhærendo
crediderim potiùs id fieri, quià Auster,
quem D. Hieronymus <i>Pluviarum
Pincernam</i> elegantèr dixit, <i>dum pelagus
transit</i> (ut ipsius Hippocratis verbis
utar) <i>tanquam calidus, &amp; rarus existens
multa humiditate regionem in quam
illabitur implet</i>; Aere autem humectato,
&amp; illius compage laxatâ, fas est<span class="pagenum"><a name="Page_lxxi" id="Page_lxxi">[LXXI]</a></span>
arbitrari partium nitrosarum, &amp; Salium
diversæ indolis præcipitationem
in solum subsequi, hancque ob
causam, Aere leviori facto ob pondus
excussum, <i>Mercurium</i> in fistulâ subsidere;
sicuti opinari licet Aquilonem,
(quem idem Ecclesiasticus Scriptor
<i>Scoparium</i> appellavit) Vapores, ac Nubes
detergendo, unàque partes nitrosas
ex Septentrionali plagâ convehendo,
additâ insuper recenti exhalationum
è Terrâ exaltatione ab hujusmodi
præcipitatione anteà repercussâ,
novam Aeri gravitatem impertiri,
ut exindè <i>Mercurius</i> cogatur ascendere.</p>

<p>Quamvis autem aliquandò Septentrionales
Ventos ingentes pluviæ
comitentur, ut præcipuè die 14, &amp; 15.
Octobris, id fieri crediderim, quòd
Nubes, ac Vapores à Ventis Australibus
ad nos delati, &amp; à Ventis Septentrionalibus
propulsi in retrocessu,
ac fugâ solvantur in pluvias.</p>

<div class="sidenote"><i>l. 5. Qu.
N. nu.
18.</i></div>

<div class="sidenote"><i>Lib. 3.
Aph. 5.</i></div>

<p>In hanc rem egregiè profectò Seneca
inter Providentiæ Opera hanc
recensuit, quòd <i>Venti modò Nubes<span class="pagenum"><a name="Page_lxxii" id="Page_lxxii">[LXXII]</a></span>
adducant, modò deducant, ut per totum
Orbem pluviæ dividi possint, nàm in Italiam</i>,
ait ille, <i>Auster impellit, Aquilo in
Africam reiicit</i>; non eosdem tamen
effectus ubique locorum edere hos
Ventos putandum est, nàm ut ait
Plinius, <i>cum situ naturam mutant, Auster
Africæ serenus, Aquilo nubilus</i>; sicuti
Neapolim incolentibus idem Auster
humidissimus est, ac nimbosus,
Apulis verò serenitatis Parens est, ut
Lucas Tozzius, Vir Celeberrimus,
(quem Innocentius XII. P. M. ut ad
nos fama detulit, suę Valetudinis Custodem
designavit) in doctissimis
suis Commentariis in Hippocratis
Aphorismos refert; scitu proptereà
dignum existimarem num in Apuliâ,
flante Austro, ibi serenitatis Auctore,
<i>Mercurius</i> in Barometro attollatur,
quandò in sereno Aeris statu
elatior solet esse <i>Mercurius</i>, demissior
verò in turbido, ac nimboso.</p>

<div class="sidenote"><i>C. 12.</i></div>

<div class="sidenote"><i>de Sac.
Phil. c.
85.</i></div>

<p>In hanc rem insignem locum apud
D. Lucam silentio præterire nequeo,
ex quo satis apparet, quàm varia
sit, ac diversa juxtà regionum, &amp; locorum<span class="pagenum"><a name="Page_lxxiii" id="Page_lxxiii">[LXXIII]</a></span>
diversitatem Ventorum conditio;
arguens ergò Hypocritas Redemptor
noster, <i>Cum videritis</i>, inquit,
<i>Nubem orientem ab Occasu, statim dicitis
imber venit, &amp; ità fit, &amp; cum Austrum
flantem, dicitis quià æstus erit, &amp;
fit</i>. Austri ergò in Palestinâ ęstum
excitant non pluvias, quæ potiùs à
Nubibus, &amp; Ventis ab Occasu flantibus
ibi prænuntiantur. Vallesii
hunc locum egregiè interpretantis
verba hìc lubet adiicere. <i>Palæstina
ad Occasum habet Mare; censebatur ergò,
ut existimo in illa regione pluviæ signum
Nubes ex Occasu ascendens, quia
cum ad Occasum haberent Mare inde
ascendebant, eratque id signum illi regioni
proprium. Nobis verò Hispanis, quibus
Mare æquè ad Occasum, &amp; Meridiem,
&amp; Septentrionem est, æquè ex his omnibus
partibus ascendunt Nubes nimborum
nuntiæ. Britannis ascendunt undique,
ut qui Mari undique cinguntur.</i></p>

<div class="sidenote"><i>Obs. Astro.,
&amp;
Geo.</i></div>

<div class="sidenote"><i>De Tens.
&amp; Pres.</i></div>

<div class="sidenote"><i>Progy.
de Cog.
Aer. &amp;
Aq.</i></div>

<div class="sidenote"><i>Phar.
Rat.
P. 2. Se.
1. c. 6.</i></div>

<p>Cum itaque flante Austro usque
ad extremos fines <i>Mercurius</i> in Barometro
descendat, hinc rationem reddi<span class="pagenum"><a name="Page_lxxiv" id="Page_lxxiv">[LXXIV]</a></span>
posse crediderim quarè ad Austrinos
flatus adeò difficilis sit respiratio,
ut de quadam veluti suffocatione
conquerantur omnes; siquidem sicuti
substantię fluidę in Machinâ pneumaticâ
positę post Aeris exsuctionem
in bullas attolluntur, subtracto nimirum
Aeris pondere, quo veluti in officio
continebantur, ità eodem modo
Sanguis in Vasis Pulmonum ob minorem
Aeris pressionem, quæ ad Austrinos
flatus consequitur, magis spumescit,
&amp; ebullit, ut nō tàm expeditè
circulum suum absolvat; neque
aliam ob causam in editissimis Montibus
gravem duci anhelitum credendum
est, nisi quòd inibi minor sit
Aeris pressio quàm in imis Vallibus,
ut palàm faciunt Experimenta à variis
Solertissimis Viris facta, ac præcipuè
à Celeberrimo nostri ævi Mathematico
D. Cassina. Refert quoque
P. Bartholus è S. J. observatum,
Vesicam Suillam mediocritèr inflatam,
&amp; ad verticem Montis altissimi
translatam tumidiorem apparuisse;
adeò facilè est inflari ea, quæ in sublime<span class="pagenum"><a name="Page_lxxv" id="Page_lxxv">[LXXV]</a></span>
efferuntur; mirum itaque non
est si Pulmonares Vesicæ ob Austrinos
halitus inflentur, ut potè ab Aere
minus compressæ, &amp; hanc ob causam
difficilior sit anhelitus; nec pręter
rationem, quamvis paradoxum
videatur, scripsit Thomas Cornelius
Aerem crassis Vaporibus refertum
aptiorem esse ad Vitalia munera obeunda,
quàm Aerem tenviorem; quod
paritèr monitum est Celeberrimi
Tho. Vvillis, qui in Phtisi Pulmonari
magis commendat fumosas Urbes,
qualis est Londinum, quàm Villas
omnes propè eandem Urbem, quę
Aere claro, &amp; perflato gaudent.</p>

<div class="sidenote"><i>Lib. 2.
Die. Gen.
c. 21.</i></div>

<p>Hinc lumen aliquod mutuari licet
ad illustrandam historiam famosi illius
Urinatoris Siculi, quem Colam
Piscem appellabant, quòd plus in aquis,
quàm in Terris degeret. Diu equidem
hoc prodigium Doctissimos
Viros exercuit, ut videre est apud Salomonem
Sprangerum, qui de Enydrobiis,
h.e. de hominibus sub aquâ viventibus
elegantissimum Tractatum
nuper edidit; ego verò persuasum habeo<span class="pagenum"><a name="Page_lxxvi" id="Page_lxxvi">[LXXVI]</a></span>
hominem illum amphibium
ad plures horas sub aquis cōmorantem
talem à Naturâ Sanguinis, ac
partium spiritalium constitutionem
sortitum fuisse, ut Sanguis, &amp; Pulmonares
Vesiculæ majori compressione
indigerent, quàm quæ ab Aere
solo pręstari posset; refert enìm Alexander
ab Alexandro Urinatorem
illum solitum dicere, <i>quòd si ab aquis
abesset diù quasi respirare, &amp; vitam ducere
nequiret</i>.</p>

<p>Hæc sunt quæ in re tam abstrusâ,
ac involutâ, qualis est motionum
<i>Mercurii</i> in Barometro vicissitudo,
comminisci lubuit. Multas equidem
nec parvi ponderis difficultates hisce
meis Excogitatis obtrudi posse, &amp;
scio, &amp; fateor; verùm si cuncta quæ
possunt obiici recensere vellem, ac
diluere, in nimiam molem Opusculum
hoc meum excresceret; interim
his meis coniecturis hærere placet,
donec Lynceus aliquis ostendat
strinxisse me, ut dici solet,</p>

<p class="center"><i>pro Junone Nubem</i>.</p>

<div class="figcenter" style="width: 120px;">
<img src="images/decoration-asterism.jpg" width="120" height="40" alt="(decorative)" />
</div>

<hr class="chap" />

<p><span class="pagenum"><a name="Page_lxxvii" id="Page_lxxvii">[LXXVII]</a></span></p>

<h2>ERUDITISSIMO VIRO<br />
D. BERNARDINO<br />
RAMAZZINO</h2>

<p class="center">Medicinæ Publico Professori, &amp; in Academia<br />
Cæsareo-Leopoldina C. N. Hip. III.</p>

<p class="center">JO: BAPTISTA BOCCABADATUS.<br />
<i>S. P. D.</i></p>

<p><i>Motiones <span class="non-italic">Mercurii</span> in Barometro,
modò se attollentis, modò se deprimentis
eruditissimorum Virorum
Observationes advocarunt. Nescio
tamen quo fato, in ipsis sensibilibus hujus
experimenti Phęnomenis discrepent eruditissimi
Observatores. Alii enim, inter
quos Doctissimus Borellus, asserunt, Aere
ad pluviam inclinante <span class="non-italic">Mercurium</span> intus
sublevari, deprimi post delapsos imbres;
alii deprimi pluvia imminente, deficiente
attolli. Hæc est speculationis rerum naturalium
conditio, ut nihil sit absque Adversario.</i></p>

<p><i>Hoc secundum, Vir studiosissime, apparet
ex tua hujus experimenti Ephemeride,
acta Anno præterito 1694, quam ad me
dimisisti, imbecillitati meæ mandatis tuis<span class="pagenum"><a name="Page_lxxviii" id="Page_lxxviii">[LXXVIII]</a></span>
decus addens, quibus petis, ut quid sentiam
exponam.</i></p>

<p><i><span class="non-italic">Mercurium</span> internum in Barometro
elevari vi pressionis externi Aeris non est
inter Neotericos qui dubitet, omnisque ratio
dubitandi sublata videtur. Accidens
igitur hujus aliqualis majoris, minorisve
depressionis, vel elevationis <span class="non-italic">Mercurii</span>, à
majori, vel minori ejusdem Aeris exterioris
gravitate, vel pressione causari consentaneum
est. Eodem modo videmus idem
fluidum ejusdem Barometri in Valle, ubi
magis gravitat Aer, ascendere, in cacumine
Montis, ubi minùs, descendere. Eundem
igitur Aerem, juxtà experimenti tui
Phœnomena, statuendum esse leviorem,
apparet pluvia se congregante, tunc enim
<span class="non-italic">Mercurius</span> deprimitur, graviorem eadem
cessante, tunc enim attollitur.</i></p>

<p><i>Nec sublato quodam sensuum præjudicio,
quo Aerem Vaporibus imbutum graviorem
dicimus, absonum videtur. Juxtà
enim sententiam cujusdam Borelli in Burgundica
Philosophia appositam (quę si non
pęnitùs, saltem pro aliqua parte arridet)
Vapores ex quorum coacervatione fit pluvia,
cum per Aerem ascendant, statuendi<span class="pagenum"><a name="Page_lxxix" id="Page_lxxix">[LXXIX]</a></span>
videntur ipso Aere leviores in specie,
quapropter idem spatium Vaporibus, &amp;
Aere plenum, levius est eodem spatio solo
Aere pleno, &amp; magis, vel minus leve, prout
à majori, minorive materia Vaporum occupatur.
<span class="non-italic">Mercurius</span> igitur deprimitur
nimbis accedentibus, quia Aer majoribus
Vaporibus imbutus minus gravitat, attollitur
pluvia cessante, quia Aer Vaporibus
depuratus, magis gravitat.</i></p>

<p><i>Paucis, &amp; alienis satisfecissem, si hæc
sententia in omnibus suis partibus satisfaceret;
sed cum aliquam hæsitandi rationem
relinquat, quod tenuissimum do, pęnitus
emensum dare cupio.</i></p>

<p><i>Licet enim videatur ab ipso ascensu
Vaporum per Aerem satis eorundem specifica
levitas probata, in hoc tamen deficit
supposita evidentia, quòd solis sensibus
acquiescit, nulla ulterius suadente ratione.
Quod tanto magis urget, quia graviora
in specie per fluida minus gravia ascendere
plurimæ Observationes ostendunt.</i></p>

<p><i>Omnem materiam in partibus minutissimis
attritam in facillimum ascensum
evadere quotidiè experimur. Terram in
tenuissimum pulverem redactam, in turbines<span class="pagenum"><a name="Page_lxxx" id="Page_lxxx">[LXXX]</a></span>
quodamodò elevari patet, non tamen
eæ particulæ specificam gravitatem ammittunt,
cessante enim motu Aeris, quo
feruntur in inferiora subsidunt. Sal imum
Vasis occupans, si superponatur aqua, dissolvitur,
&amp; minutissimæ partes ad summam
humoris superficiem ascendunt; si
enim eadem superficies extremo linguæ
apice attingatur, salsa degustatur. Non
per hoc tamen, quòd ascendant particulæ
Salis, propriam specificam gravitatem
ammittunt gravitate aquæ majorem:
plurimæ enim experientiæ demonstrant
aquam salinis partibus imbutam graviorem
in specie esse pura, &amp; simplici aqua.
Ascendunt enìm per aquam, licet in specie
graviores, quià juxtà sententiam Doctissimi
Boyle, partes aquæ etiam quiescentis,
&amp; stagnantis, continuò agitantur, &amp; commoventur,
quod apparet ex ipsa Salium
immersorum dissolutione; non enim daretur
ea actio solvendi partes adhærentes,
&amp; forsan complicatas, nisi dato aliquo motu.
A motu igitur partium humoris, partes
Salis tam per transversum, quàm sursum
aguntur, eodem modo quo partes terræ,
pulvis scilicet, à motu Aeris feruntur.<span class="pagenum"><a name="Page_lxxxi" id="Page_lxxxi">[LXXXI]</a></span>
Hìc tamen non datur partium subsidentia,
ut in casu pulveris, quia in hoc cessat,
vel modificatur motus Aeris, agitationem
causantis, in aquæ verò partibus semper
datur idem motus. Et ecce quomodò datur
partium minutissimarum ascensus, licet
in specie sint graviores eo fluido, per
quod ascendunt. Ex quo patet, quòd Burgundicæ
sententiæ ea pars, quæ Vapores
Aere in specie leviores statuit quià forsan
per Aerem ascendunt, nō penitus convenit.</i></p>

<p><i>Placeat igitur Vaporum naturam attentius
contemplari; Ex ipsis sensibus patet
quòd eadem facultas, quæ sensationibus
nostris calorem inducit, Vapores excitat.
Ulteriùs quoad fieri potest, hæc tenebrosa,
obscuraque caloris qualitas detegatur.
Agnoscamus cum Neotericis Ignem
nihil aliud esse, quam vehementem particularum
cujuscunque materiæ combustibilis
motum, &amp; maximam agitationem,
qua proximas materias eodem modo afficiens,
dissolvit, quod urere dicimus. Et
hinc patebit calorem eodem modo esse partium
agitationem, non quidem tam vehementem,
sed minus remissam, &amp; ideò non
aptam ad urendum ea, quæ attingit; semper<span class="pagenum"><a name="Page_lxxxii" id="Page_lxxxii">[LXXXII]</a></span>
tamen partium motionem aliquam.
Secundo loco concipiatur quòd ubi datur
talis particularum vehemens agitatio (idest
ignis) distrahantur, &amp; removeantur partes
Aeris. Patet in Cucurbitula, ubi tenuissima
flamma omnem prope Aerem excludit,
&amp; si aliquis remanet rarissimus est,
quod demonstrat vis Aeris externi sua
pressione, in Cucurbitula applicata cutem
intrudentis. Dato igitur, extante calore,
motu supradicto, ibi danda est aliqua
Aeris exclusio, &amp; rarefactio.</i></p>

<p><i>Vapor excitatur à calore, quinimo ab
ipso calore in statu vaporis conservatur;
Accedente enim summi Aeris, ad quem
istis motionibus elevantur, frigiditate, in
ea regione, in qua non fit ea luminum Cœlestium
repercussio ad invicem se decussantium,
quæ causatur ab inæqualitate terrenæ
superficiei, &amp; ideò ea circumquaque
partium circumpulsio, à qua eorundem
motus, scilicet calor, causatur, Vapores
iterum in guttas agglomerantur.</i></p>

<p><i>Dato igitur calore eodem tempore quo
datur Vapor, datur illa partium motio, à
qua partim expellitur, partim rarefit Aer.
Quapropter tunc fit Concretum levius,<span class="pagenum"><a name="Page_lxxxiii" id="Page_lxxxiii">[LXXXIII]</a></span>
&amp; ideò congregatis Vaporibus, scilicet pluvia
imminente, fit levior Aer, &amp; <span class="non-italic">Mercurius</span>
descendit. Convenit hęc ratio cum
usitatis experimentis; Sole enim ultrà consuetum
urente, pluviam expectamus, rigente
hyeme, cum frigus aliquantulum remittitur,
eandem timemus. Noctes serenæ
glaciem, pruinas coagulant, quod non
faciunt nubilosæ. Sed non omnis tamen
difficultas sublata videtur, si enim Vapor,
cum sua aquæ, cujus est pars, specifica
gravitate ascendit, apparet simul cum
Aere componere mixtum in specie potiùs
gravius, non verò levius, solo Aere; quod
est contra rationem expositam. Hæc tamen
difficultas tollitur ad ipsam Cucurbitulam
recurrendo. Considerata enim ea
parva flamma in ejus ventre accensa, patet
quòd in eo statu massa Aeris, &amp; Vaporis
simul, est magis levis quam ante flammam
erat massa solius Aeris ejusdem Cucurbitulæ
ventrem occupantis; applicata
enim Cucurbitula ante flāmam accēsam,
cutis intus non intruditur à pressione Aeris
externi, prout fit si immediate post
flammam accensam applicetur; Motio
enim illarum particularum se se ad invicem<span class="pagenum"><a name="Page_lxxxiv" id="Page_lxxxiv">[LXXXIV]</a></span>
pulsantium, ac circumpulsantium
(eodem modo ac si frusta ligni per Aerem
agitarentur, &amp; se se extremitatibus, vel
alio modo, invicem pulsarent) efficit quòd
majorem locum occupent, quam si quiescerent;
&amp; inter se ad invicem magna spatia,
&amp; magnas intercapedines constituant, quę
occupantur à subtili, &amp; tenuissima substantia,
sit Cartesiana, vel alia quæcunque,
modo eodem quo spatia inter frusta
ligni se invicem agitantia ab Aere occuparentur.
Eodem modo data ea partium,
licet minori agitatione, à qua causatur
calor, qui extat, extante vapore, dantur
inter partes motas, &amp; moventes, istæ intercapedines
à tenuissimas substantia occupatæ.
Et ideò moles tunc premens non componitur
ex solo Aere, &amp; Vapore, sed ex
Aere, Vapore, ac tenuissima substantia,
qua verè fit in specie levior quam eadem mole
solius Aeris. Levitas enim tenuissimę materię
Vaporis gravitatem non solum compensat,
sed excedit.</i></p>

<p><i>Sed ulteriùs urget alia hujus tui Experimenti
observatio; calor enim, &amp; frigus
nullam in <span class="non-italic">Mercurio</span> alterationem elevationis,
depressionisve producunt; &amp; tamen<span class="pagenum"><a name="Page_lxxxv" id="Page_lxxxv">[LXXXV]</a></span>
dato calore danda est eadem partium agitatio,
&amp; ideò eadem materiæ rarefactio,
ex quo eodem modo resultaret eadem levitas,
&amp; successivè <span class="non-italic">Mercurii</span> depressio; quod
non accidit. Cum igitur ab eadem supposita
causa, in analogo casu idem non sequatur
effectus, ea verè non subsistit.</i></p>

<p><i>Quod tolli posse apparet, si considerentur
particulæ materiæ, prout sunt, diverso
modo configuratæ. Dantur enim diversæ
configurationes corporum, quæ mediante
motu, &amp; eorum agitatione magis,
minusve eadem corpora separant, majoribus,
minoribusve spatiis interpositis, ut si
configurationes sint sphœricæ, angulares,
oblongæ, &amp; sic successivè.</i></p>

<p><i>Partes igitur simplicis Aeris, prout homogeneæ
configurationis, licet agitentur,
(quod, puta, producatur ab Æstatis calore
diversitatem motus in Barometro non
faciente) non tantum sejunguntur, ac diducuntur,
ità ut spatia quæ occupant magnam
ejusdem materiæ subtilis, &amp; levis
quantitatem admittant, quantum partes
Aeris, &amp; Vaporum simul, heterogeneę configurationis,
quæ ideò magis diducuntur,
&amp; majorem materiæ tenuis quantitatem<span class="pagenum"><a name="Page_lxxxvi" id="Page_lxxxvi">[LXXXVI]</a></span>
inter magnas intercapedines, in eodem
spatio admittunt. Quodque data motione
partium fiat major eorundem diductio,
data heterogenea earundem partium configuratione,
patet in ipsa aqua cujus partes supra
dictum est, cum Boyle, semper moveri;
quinimò ea calefacta intra ebullitionem,
licet majorem motum acquirant, non
tamen partes tantum diducuntur, quantum
evenit, si aliqua portio calcis humori
addatur, tunc enim usque ad ebullitionem
commoventur. Et hoc evenit quia solius
aquæ partes sunt homogeneæ configurationis,
&amp; ideò licet moveantur, etiam tali
motu, ut sensationem caloris faciant, nō tamen
tam vehementer diducuntur, &amp; separantur,
ut fit cum datur motus partium
heterogeneæ configurationis, aquæ scilicet,
&amp; calcis. In primo igitur casu simplicis
caloris moventis partes homogeneas
Aeris, &amp; <span class="non-italic">Mercurium</span> non alterantis, non
fit tanta raritas, quæ sensibilem levitatem
supra extrinsecum <span class="non-italic">Mercurium</span> producat,
prout fit in secundo casu, quo attenta partium
se se mutuò agitantium heterogenea
configuratione, Aeris scilicet, &amp; Vaporum,
fit major raritas, &amp; ideò levitas sensibilis,<span class="pagenum"><a name="Page_lxxxvii" id="Page_lxxxvii">[LXXXVII]</a></span>
&amp; habilis ad alterandum æquilibrium inter
pressiones Aeris externi, &amp; interni
<span class="non-italic">Mercurii</span>.</i></p>

<p><i>Hoc tantum tenue habeo, quod mandatis
tuis tribuam: Si parvi ponderis est,
de levitate agitur; tenuitatem Vaporum
præsefert, &amp; ideò ad radiantia ingenii tui
lumina attollitur. Vale Vir doctissime,
meque tui addictissimum ut soles ama.</i></p>

<p class="center"><i>Dabam Mutinæ die 20. Jan. 1695.</i></p>

<hr class="chap" />

<p><span class="pagenum"><a name="Page_lxxxviii" id="Page_lxxxviii">[LXXXVIII]</a><br /><a name="Page_lxxxix" id="Page_lxxxix">[LXXXIX]</a></span></p>

<p class="center">ORNATISSIMO VIRO</p>

<p class="center">Amico summè Colendo</p>

<p class="center">DOMINO<br />
<span class="larger">BERNARDINO</span><br />
RAMAZZINO</p>

<p class="center">In Mutinensi Lyceo Publico Medicinæ<br />
Professori,</p>

<p class="center"><i>Nec Non</i><br />
Cæsareo-Leopoldinæ Academiæ Curiosorum<br />
Naturæ Collegæ Meritissimo.</p>

<p class="center">FRANCISCUS TORTUS<br />
S. P.</p>

<div class="figcenter" style="width: 130px;">
<img src="images/decoration-end.jpg" width="130" height="150" alt="(decorative)" />
</div>

<p><span class="pagenum"><a name="Page_xc" id="Page_xc">[XC]</a><br /><a name="Page_xci" id="Page_xci">[XCI]</a></span></p>

<h2>VIR ORNATISSIME,<br />
AMICE SUMME’ COLENDE.</h2>

<p>Sopitum jam penès nos suscitas denuò,
Vir Eruditissime, amœnum Problema,
quod nostram aliàs Minervam exercuit
ipso coram Serenissimo Francisco Secundo
Duce quondam nostro Clementissimo,
dùm convalescens adhùc à gravi morbo decumberet,
ejusque curationi de more interessemus,
in quam nempè causam refundenda sit
<i>Hydrargyri</i> intrà Fistulam Torricellianam
inconstans libratio, illiusve saltem vicissitudo
constantior, ut nimirum sicco, &amp; sereno Cœlo
<i>Mercurius</i> nonnihil altiùs, humido verò, ac pluvioso
demissiùs externo prementi aeri æquilibretur.
Quid circà implexum Phęnomenon
istud opiner, etsi pensum solutionis in me nequaquam
suscipiam, eo tamen ingenuo, quo
vicissim utimur, animi candore, tibi pluries id
ipsum sciscitanti haud hæsitanter aperiam, ut
qui non meum tandem, sed Famigeratissimi
Viri Jo: Alphonsi Borelli votum præcisè sum
prolaturus: neque enim (ut fatear) in disquirenda
hujusce effectus ratione, si rectà velimus
incedere, aliam viam calcandam censeo pręter
eam, quam scientifico lumine pręvio indigitavit,
&amp; stravit idem Vir Præclarissimus.</p>

<p>Enim verò quid unquam lumini naturæ
consentaneum magis possumus imaginari, nisi
quod dum elevatur <i>Mercurius</i>, augeturque, ut
inde patet, aeris pondus, &amp; pressio, id fiat, quià<span class="pagenum"><a name="Page_xcii" id="Page_xcii">[XCII]</a></span>
idem aer toto tempore pluviam antecedente
(estò nobis sereno) intrà suas sublimiores porositates,
seu intermedia inania spatiola perennem,
&amp; disgregatam aqueorum vaporum unà
cum cœteris exhalantibus particulis sursùm,
ac sursùm protrusorum affluentiam, &amp; hospitale
contubernium admittit, ut fieri posse per
additionem novæ materiæ, ipsoque aere præexistente
nequaquam depulso, Borellus autumat
lib. de Motionibus Naturalibus à gravitate
pendentibus, prop. 274. his verbis: <i>Nec à veritate
omninò alienum est, ut particulæ minimæ aquæ
tam minutæ sint</i> (&amp; loquitur hìc de crassioribus,
non de vaporosis) <i>ut possint intrà vacuas capacitates
aerearum particularum, scilicet intrà tubulos
illos contineri, &amp; ideò ab aliqua vi possint ibidem insinuari</i>;
quod idem posteà expressè, &amp; in terminis
statuit prop. 259. definiens, positis licet ab
eo intrà aerem vacuitatibus, <i>Non tamen esse necessarium,
ut uniuersum spatium intrà aeris particulas
contentum sit prorsùs inane; possunt enim ibidem
innumeræ particulæ corporeæ, ramosæ, &amp; solutæ
existere, &amp; vagari, ut sunt exhalationes aqueæ, terreæ,
igneæ, &amp; innumeræ aliæ</i>, quibus intrà tales
vacuitates congruam sedem assignat? E’ contrà
verò dum deprimitur idem <i>Mercurius</i>, imminuiturque,
ut similitèr patet, aeris pondus,
&amp; pressio, quid paritèr verosimiliùs coniectandum
occurrit, nisi quod hoc ipsum contingat,
quià eadem pluviæ materia ad turgentiam
antecedentèr aggesta, tempore demùm actù
pluvioso ab aereis latibulis, quasi ex spongia,
sensim exprimitur, cum ex eodem Borello<span class="pagenum"><a name="Page_xciii" id="Page_xciii">[XCIII]</a></span>
prop. 113. <i>Aer habeat consistentiam veluti spongiosam</i>,
unde idem aer, qui prægnans anteà, ac
successivè superfætans majorem pro sui æquipondio
<i>Hydrargyri</i> molem sustinebat, erumpente
postmodùm, vel integrè excluso fœtu,
aqueas illas recentèr enixus particulas, minorem
quoque <i>Mercurii</i> molem sibi patitur contraniti,
donec paulò post redeunte undecunque,
pro ejusdem aeris ad propinquum aerem
æquilibrio, per subsequentem serenitatem nova
vaporum illuvie, prægnans denuò, denuòque
ponderosior, in novam rursùs <i>Hydrargyrum</i>
urgeat altitudinem; pręcipuè cum doceat
Borellus prop. 170. indiscriminatim, &amp; absque
ulla serenitatis, vel pluviæ limitatione, <i>aqueas
particulas perpetuò intrà aerem insinuari</i>, &amp; paulò
post subdat, quòd <i>reverà nunquam reperiri potest
Aer omninò aridus, &amp; absque ulla admixtione aquę,
sed est veluti spongia quædam</i>, qualem nos quoque
modò retulimus?</p>

<p>Qua equidem alterna particularum aquearum
perpetuo commeatu poros aeris subeuntium
inclusione, &amp; exclusione, luculenter explicari
videtur, tùm serena, tùm pluviosa constitutio,
simulque in imbrifero aere imminutum
pondus, auctum verò in sereno, cujus idcircò
cum ad summum devenerit Athletica
plenitudo, &amp; ad summum proindè altitudo
<i>Mercurii</i>, vix fieri potest, quin intrà modicum
tēporis intervallum pluvia suboriatur, quemadmodùm
ex prægnanti ventre immanitèr
turgido, &amp; gravi, parùm distare exclusionem
fœtus quælibet, vel rudis, novit muliercula.<span class="pagenum"><a name="Page_xciv" id="Page_xciv">[XCIV]</a></span>
Hanc ob causam longam serenitatem longa
regularitèr excipit pluvia, qua etiàm perseverante,
si antecedentèr pluviali materia quaqua versùm
intumuerit Aer, non modò secundùm
altitudinem, verùm etiàm secundùm vastissimam
latitudinem, in ipso pluviæ descensu
vix, ac ne vix quidem, <i>Mercurius</i> deprimitur;
statìm verò per brevissima alternatìm sicciora
intervalla, pertinacitèr iterùm attollitur, recurrente
videlicèt in subsidium per copias auxiliarias
à lateralibus partibus eodem aerei
Cylindri aqueo pondere, usquequò depleta
undequaque immodicis imbribus Atmosphœra,
Cylindro tandem leviore (cui scilicèt novus
non succedat desuper, hinc, &amp; indè aqueorum
vaporum affluxus) in novissimæ pluviæ finali
descensu <i>Mercurium</i> premat, cujusmodi exemplum
in proximè elapso Decembri suprà modum
pluvioso palàm conspeximus, in quo insuper
illud animadversione dignum extitit,
quòd excussa tandèm penitùs pluvia, ac subsequente
postmodùm nova plurium dierum serenitate,
proindèque novis, sed modicis, imbuto
vaporibus aere, nihilominùs ad tantam
nunquàm pervenit <i>Mercurius</i> altitudinem, ad
quantam ob exuberantem vaporum aggestionem
pertigit non modò antè pluviam, sed &amp; in
ipsa pluvia actuali, cui longiores idcircò totius
anni serenitates, quò ad elevandum <i>Mercurium</i>
pręter morem cessere. Hùc propterea respiciēs
Borellus ipse, ex solertissimis duorum an̄orum
observationibus simul collatis, hunc intèr tot
Anomalos <i>Mercurii</i> ritus stabiliorem videri<span class="pagenum"><a name="Page_xcv" id="Page_xcv">[XCV]</a></span>
cautissimè protulit in expositione prop. 113. inquiens:
“<i>Videtur deduci posse quòd multotiès</i>” (non
tamen perpetuò, ut salvet incrementum <i>Mercurii</i>
flantibus citrà pluviæ suspicionem, ventis
Septentrionalibus, aliasque excipiat, ut suo
loco fatetur, supremæ Atmosphęræ agitationes)
“<i>cum imminet aliqua diuturna, &amp; continuata
pluvia in illa Regione</i>” (&amp; quidem diaphana non
rarò apud nos adhùc vigente, non tamen diutina,
serenitate) “<i>tunc Mercurius in fistula per aliquos
gradus suprà consuetam altitudinem elevatur</i>”, quasi
hic sit summæ repletionis suprà notatæ, non
durabilis status, pluviam imminentem, hoc est
non longè distantem prænuncians, cùm videlicèt
elevatur <i>Mercurius</i> excessu suprà morem
satis insigni, ut constat ex illius verbis, nàm in
consueta circitèr, vel paulò majori altitudine
constitutus, cum modicam solumodò denotet
vaporum copiam, ultrò tamen etiàm augendam,
congeri, licet in aere aliquod augmentum
ponderis indicet, diuturnæ nihilominùs
etiamnùm serenitatis potiùs, quàm pluviæ signum
esse consuevit: “<i>E’ contrà</i>” (subjungit idem
Borellus) “<i>pluvia jam actù cadente Mercurius in
prædicta fistula deprimi solet</i>”, decrescente videlicèt
per excretionem pluviæ incumbentis aeris
pressione, &amp; pondere. Quarè inferiùs eadem
cautione, &amp; circumspectione adhibita concludit:
“<i>Fieri potest ob aeris pressionem suprà Mercurium
stagnantem in fistula, ut ante pluviam</i>” (ly <i>ante
pluviam</i>, totum, serenum etiàm tempus, omnem
penitùs pluviam verè antecedens connotante)<span class="pagenum"><a name="Page_xcvi" id="Page_xcvi">[XCVI]</a></span>
“<i>aer multò magis gravitet, &amp; comprimat,
quàm in ipso pluviæ</i>” (etiàm vaporosæ, ut infrà)
“<i>descensu</i>”. Neque per hoc quòd in magna <i>Mercurii</i>
elevatione dicatur pluvia imminere, audiendus
est textus de immediatissima pluviæ
propinquitate, sed tantummodò de morali;
quandoquidèm clarè circà hoc se ipsum explicat
laudatus Auctor proposit. 115. inquiens,
Quod “<i>per aliquod tempus, antequam pluvia descendat
fieri potest, ut Mercurius supremam illam altitudinem
pertingat, in eaque etiam permaneat</i>”, ex quo
notabile aliquod temporis intervallum antè
pluviam intelligi debere, neminem latet; usquequò
enim in ea altitudine sustinetur <i>Mercurius</i>,
potest quidem non longè distans pluvia,
ut plurimùm, præmonstrari, minimè tamen
potest tunc ea contingere, cum “<i>ipsa jam actù cadente
Mercurium absolutè deprimi</i>”, nuperrimè protulerit.</p>

<p>Jamque duobus expositis, præviæ nempè serenitatis,
&amp; subsequentis pluviæ temporibus,
nodus difficultatis coarctatur ad reliqua duo
tempora, quorum unum est illud nubilum
aqueis particulis abundè scatens, quòd pluviam
sensibilem proximè instantem immediatè
antecedit, &amp; quo (si sensui sit danda fides)
cum maior, quàm sereno appareat ex nubibus
vaporum copia, <i>Mercurius</i> deberet altiùs attolli,
cum tamèn per experientiam humiliùs subsidat:
Alterum verò tempus est serenum illud,
quod pluviam delapsam immediatè subsequitur,
quo vice versa <i>Mercurius</i> attollitur, cum
tamèn potiùs decrementum ejusdem deberet
inducere absoluta jam penitùs aquearum particularum
excretio.</p>

<p><span class="pagenum"><a name="Page_xcvii" id="Page_xcvii">[XCVII]</a></span></p>

<p>Pro nodi utriusque integra solutione, distinguere
oportet diversos vaporum pluviosorum
in nubes proximè descensuras concrescentium
modos, ac motus, juxtà quos omnes aer nubilus
sereno quidem gravior dici potest, facta
comparatione cum sereno subsequente, &amp; aqueis
jam particulis expurgato, sed non semper
cum sereno antecedente, aqueisque vaporibus
jamdudùm referto; isto enim solummodò
magis gravitabit nebulosus aer, si talis evadat
per supervenientiam novæ suprà jàm congestam
materiæ, &amp; insuper si talem materiam
additam in se sustineat, nec ullo pacto in terram
dimittat, quæ sanè duæ conditiones cum
adsunt, tunc verè per nubilosum etiam tempus,
experientia teste, elevatur <i>Mercurius</i>; ut
omninò distinguendum sit tempus nubilum,
quod pluviosum nullo pacto futurum est, ab
eo, quod est proximè cessurum in pluviam,
cum in primo casu restitantibus intrà aerem
iisdem ponderosis vaporibus, nunquam deprimatur
<i>Mercurius</i>; in secundo verò, utique:
Quià ergò nubilo tempore non modò non
semper attollitur, sed ut plurimùm, vel ibidem
permanet, vel, quod frequentiùs est, etiàm
subsidit idem <i>Mercurius</i> (&amp; hæc est potissima
difficultas) ideò tunc vel alterutram, vel utramque
allatam conditionem deesse necesse
est; quapropter in hisce casibus nubilus aer
pluviam præcedens (ut istius prima ratio habeatur)
non modò sereno prægresso gravior
non est, sed aliquandò æquè tantummodò gravis,
&amp; aliquandò insuper positivè levior, ut<span class="pagenum"><a name="Page_xcviii" id="Page_xcviii">[XCVIII]</a></span>
mox singillatìm ostendetur; Quod æqualem
sereno nubilus aer quandòque servet gravitatem,
usquedùm videlicet æqualem adhùc servat
<i>Mercurius</i> altitudinem, duplici potissimum
ratione contingere posse credendum est, vel
quatenùs abundè jàm saturo aqueis particulis
cęruleo, fuscove aere (talis quippe color est sereni
aeris altis vaporibus repleti) illi iidem vapores,
qui ipsum serenum aerem disgregatìm
sublimiùs imbuebant, per majorem posteà, glomerosumque
contactum, &amp; exclusionem materiæ
levioris interclusæ, mutata solum textura,
&amp; situ, densiores fiunt, atque è poris aereę
compagis expressi (ubi eos, ut diximus, collocavit
Borellus prop. 259.) in quoddam quasi
velum crassius coalescunt, &amp; lentissimo nisu
rectà paululùm descendentes, diaphaneitate
deperdita, ob umbram mutuam diversimodè
refracti luminis, opacum aerem reddunt, absque
ullo, ut patet, novæ materię, aut aerei ponderis
incremento; vel potest hujusmodi opaci,
&amp; nubilosi aeris pondus manere idem, ac anteà
cùm serenus erat, quatenùs vapores sub longinquo
Cœlo in nubes coagmentati, alisque
ventorum transversalitèr vecti, non autem intrà
poros illius ipsissimi aeris divisìm reconditi,
eundem aerem præexistentem deturbant, depulsa
videlicet non proprio conatu, sed per violentum
ventorum impetum æquali portione,
&amp; mole ipsiusmet aeris eundem pręcisè locum,
&amp; situm antecedenter occupantis, ac proindè
iisdem nubibus succedentibus æqualiter, vel
ferè æqualiter ponderosi; in quo pariter secundo<span class="pagenum"><a name="Page_xcix" id="Page_xcix">[XCIX]</a></span>
casu nec ullum sensibile fieri potest in aere
sic permutato augmentum ponderis, opacitate
nil in contrarium probante, cum cœteroqui
aere nitido levior sit fumus ater, oleumque
minus gravitet, ac gravitet aqua, qua tamen
longè est opacius. Quòd verò sæpissimè ipsius
nubilosi aeris gravitas minor adhùc positivè
fiat ingruente pluvia, &amp; paulò ante deciduas
guttas, ut ideò tunc temporis deprimatur <i>Mercurius</i>,
licet, si non tota moles, plurimæ saltem
magmatis aerei particulæ concrescentes in imbrem
ponderosiores fiant, facilè erit coniicere,
si hoc ipsum considerare non pigeat, quòd ob illud
idem, quòd plures particulæ fiunt graviores
reliquis, ob id præcisè debent ab illis statim
secedere, &amp; subsidere, molemque idcircò universam
allevare: idque de facto imminente
proximè pluvia contingere satis constabit, si
experientia duce, lubeat animum adiicere pręcoci
illi ante crassiorem pluviam vaporum aqueorum
præcipitationi, &amp; dimissioni ab aere
in terram, quæ apud nos nomine aeris humidioris
communiter audit, &amp; sic pluviam ipsam
distinguere in sensibilem, &amp; insensibilem; istam
namque nobis, vel insciis, vel negligentibus
perpetuò illi præcedere, &amp; sarcinam aeris
diminuere, quoties decrescente <i>Mercurio</i> aer
ipse ad pluviam sensibilem proximiùs disponitur,
haud ægrè sibi suadebit quisquis attendet,
ipsa, quod magis est, inculpata serenitate, Rorem,
&amp; Pruinam, etsi post casum sensibiliores,
inconspicuo descensu, discreto tamen, interpolato,
&amp; minimo in terram delabi: Id ipsum tamen<span class="pagenum"><a name="Page_c" id="Page_c">[C]</a></span>
validiùs adhùc evincit prævia illa eadem
universalis humiditas, cujus causa frustrà licet
sæpiùs oculis quęsita dum perpluit, acutam tamen
quandòq; ipsorum aciem (quippe crassiuscula)
non penitùs subterfugit; per quam proptereà,
&amp; occultè delabentem, &amp; manifestè delapsam
capilli sensibiliter humectantur, vel saltem
flaccescunt; silices, &amp; marmora madescunt
lubrica superficie; sal spontè liquescit, atq; dissolvitur;
lucernæ accēsę crepitant, ac si ellychnium
aqua conspergeretur, &amp; extinctæ fętent;
membra incuneato intùs madore perfusa tument,
ac dolent; funes, fidesq; suprà modum tēsæ,
&amp; inflatæ disrumpūtur; ligna cœteroqui siccissima
novo humore quasi revirescentia, ut aquis
immersa, &amp; obruta excrescunt, in tantum
ut ostia, &amp; fenestræ intrà cōsuetos limites ægrè
adaptentur; vitreæ fistulæ tenuissimæ, atq; tersissimæ
aperto tunc aeri, ut &amp; flantibus Austris
expositæ, satis jucundo spectaculo paulò post
aqua sensibili intùs perfusę deprehenduntur; &amp;
sexcenta hujusmodi contingunt Phœnomena,
quæ, ut instantem pluviam sensibilem vel rudioribus
de more pręnunciant, ità actualem insensilem
accusant Philosophis; Vix enim cōcipere
possumus, quod dum nubes ante pluviam
sensibilem proximè secuturam, oculo judice, ad
terram magis appropinquant (secùs enìm pluvia
sequi non consuevit) jure pari eędem nubes
secundùm aliquam inchoativè portionem sui,
prævio insensili influxu terram non assequantur,
&amp; enucleatos edant effectus: Neq; enim in
vapores ab humo exhalantes id potest refundi,<span class="pagenum"><a name="Page_ci" id="Page_ci">[CI]</a></span>
ut qui à marmoreis saltem, &amp; imis Urbium
compitis, molaribusve Platearum lapidibus
antè pluviam oculariter madescentibus exprimi
nequeunt; &amp; quotiescunque etiàm à capaci
minera, &amp; tēpore idoneo eos elevari contingat,
tunc nō proprio, sed alieno potissimùm pressionis
nisu protrusi, vim longè minorem possident
in ascensu, ut potè ad vacuum tendētes, &amp; omni
impetu cassi, quàm ut aerem intrà funium,
lignorum, fidiumve spatiola latitātem possint
depellere, &amp; multò minùs intrà talium corporum
poros incuneari, eosq; ultrò etiàm distendere,
adeòque culpari nequeunt ut causa talis
humectationis, in solos ideò jàm cōdensatos vapores
aquisito semper gravitatis impetu ab alto
decidentes omninò refundendę: quippe cum
istę jàm condensatæ, &amp; deciduę <i>Minimę particulę
aquam componentes</i> ex Borello prop. 274. <i>minores
sint particulis aerem componentibus, adeòque per corium,
vasa fictilia, &amp; ligna aeri impervia exudantes</i>,
altiùs in ista corpora, ac assurgentes vapores,
&amp; aer ipse, quem proindè trudunt, per auctum
successivo descensu gravitatis impetum
poterunt implantari, eorumque porositates in
morem cunei violentiùs distendere, &amp; ultrò
ampliare, ut in funibus ingentia pondera sustinentibus
ab aqua fieri eleganter explicuit Borellus
ipse de Vi Percussionis. Quodsi crassiusculi
hujusce madoris ascendentes vapores criminari
quis vellet, profectò avolantibus, ut notum
est, Veris tempore, &amp; prima Æstate indesinenter
à Terraqueo Globo humidiore, &amp; vim
acrioris caloris jàm persentiente copiosissimis<span class="pagenum"><a name="Page_cii" id="Page_cii">[CII]</a></span>
vaporibus, necessariò cuncta assiduè madescerent,
cum tamen præ siccitate incipiant ligna
retrahi, &amp; scissuras contrahere, omniaque sensui
patere intensioris siccitatis inditia; Vapores
etenim ascendentes, cum ad ulteriorem, ut
mox explicabimus, rarefactionem tendant,
semper magis redduntur ad humectanda corpora
inertes; secùs verò decidentes, cum ad
majorem densitatem vergant, &amp; in aqueam
simpliciter redeant naturam, humectandis iisdem
corporibus aptiores fiunt. Hinc non parum
labefactatur opinio alterius Borelli Gallici
Chymici, quam obiter innuit Philosophia
Burgundica Physicæ generalis tract. 2. cap. ultimo:
<i>Pluvio nempè tempore magnam vaporum copiam
è terra ascendere, qui propter impenetrationis
necessitatem, aerem graviorem altò trudentes, Atmosphœram
reddant leviorem</i>; nàm præter dicta superiùs,
&amp; præterquam quod in hac Plenistarum
hypothesi videntur vel vacuitates omnes
ab aere ablegari, vel supponi vapores magna
vi propria (ac si daretur levitas positiva) aerem
prementem repulsare, cum tamen &amp; ipsi graves,
minùs licet, ab illius pressione coacti sursùm
urgeantur, ut in fumo probavit Borellus
noster prop. 66.; difficile est insuper intelligere,
quòd eo tempore, quo graviores vapores appropinquante
saltèm, si non inchoata jàm pluvia,
descensum moliuntur, immò non rarò visibilitèr
etiam depluunt, imbecilliores, minusque
graves ab humo copia uberiore (merè supposita)
assurgant, &amp; per motum oppositum
quasi victores incumbentis aeris repercutiant<span class="pagenum"><a name="Page_ciii" id="Page_ciii">[CIII]</a></span>
pondus, cui sedem pacificam, qua data porta
aufugientes, atque detrusi debent concedere,
salvis etiàm quæ ab Italo Borello dicuntur
prop. 168. de quibus obiter suo loco. Haud equidem
inficior, aqueos vapores pro diverso eorum
statu esse reliquo aere modò leviores, modò
graviores; leviores quidem, dùm sursum
aguntur halitus tenuioris specie; graviores verò,
dùm infrà ipsum aerem suo pondere conantur
delabi; sed in utroque statu semper aeris
gravitatem ab iis intendi extrà dubium videtur:
siquidem Ascendentes, licet aere leviores,
ipsi aeri minimè deturbato intimè adiiciuntur,
nec proptereà Cylindrum, quem augent, priore
leviorem possunt constituere, maximè cum
doceat experientia, ipsis etiàm manifestè in
nubes aeri simplicitèr innatantes, non verò
cadentes, vel unquam casuras, coagmentatis,
<i>Mercurium</i> nullatenùs deprimi, cum ex opposito
absentibus nubibus deprimatur ab humido
tantùm Austrorum afflatu, inditio manifesto
non quanlibet vaporum existentiam in aere,
minorem illius gravitatem inducere (oppositum
enìm vaporosa primæ æstatis serenitate
observamus) sed eam solùm, quę inconspicuum
saltem eorundem delapsum in terram includit;
Descendentes verò vapores, etiamsi eundem
aerem loco depellant, cum tamen graviores
sint portione depulsa (secùs non descenderent)
Cylindrum pariter per sui morulas graviorem
ex parte constituunt Cylindro simpliciter
aereo. Cum ergò vapores in regione infima
pluviam pręcedentes de genere descendentium,<span class="pagenum"><a name="Page_civ" id="Page_civ">[CIV]</a></span>
vel descensum molientium esse satis
constiterit, etsi ab iis etiàm supponatur aer ipse
detrudi, semper tamen dicendi sunt, antequam
terram irrorent, aereum pondus augere; nec
alia ratione dicuntur à nobis tale pondus ab
iisdem antecedenter adauctum instante tandèm
proximè pluvia imminuere, &amp; <i>Mercurii</i>
depressionem inducere, nisi quià tunc temporis
incipiunt ab aere excuti, &amp; ab humo excipi, ac
sustentari, quatenùs nempè tunc infimum istum
aerem continuato defluxu quaquaversùm
inebriant, &amp; ampli, lentique invisibilis
adinstar fluminis in terram delabuntur, quam
dùm latenter attingunt, ejusque superficiem
humectant, necessariò portio ponderis non
contemnenda ab aere demitur, quod præclarè
in prop. 115. expressit Borellus hoc sensu: “<i>Si
postea à qualibet causa nebula impellatur, ut terram
paulatìm attingat, &amp; eam humectet, patet illam non
amplius aeris grauitatem augere, sed imminuere, &amp;c.</i>”
ut formalibus verbis suo loco exponemus; unde
eodem alleviato, nobis licet non percipientibus,
aere, <i>Mercurius</i> paulò antè pluviam ipsam
sensibilem manifestè deprimitur, nisi
aliundè ex reliqua Atmosphœra nova suppeditetur
materia priori æquiponderans, &amp; <i>Hydrargyrum</i>
ibidem sustinens, ut in diuturnis
pluviis quandòque assolet, ac quemadmodùm
in proximè elapso Decembri pertinaciter imbrifero
observasse retulimus. Quodsi aliquādò
contingat nullam prorsùs insensilem pluviam
sensibili viam sternere, ut in repentinis, atque
nimbosis pluviis identidèm succedit, istis nec<span class="pagenum"><a name="Page_cv" id="Page_cv">[CV]</a></span>
ullum sensibile <i>Mercurii</i> decrementum præcedet,
quemadmodùm non succedente post insensilem
pluvia sensibili, ut fit non rarò propter
ventorum afflatus, ipsa tunc contingens
<i>Mercurii</i> depressio expectatæ sensibili pluviæ
falsò præludit, ut ideò longè veriùs valeat statuere,
eandem <i>Mercurii</i> depressionem actuali
jàm pluviæ (saltem vaporosæ) regulariter associari,
sicuti ex duorum annorum exactissimis
observationibus expressè Borellus tradidit citatis
verbis prop. 113. “<i>Pluvia jàm actù cadente
Mercurius in prædicta fistula deprimi solet.</i>”</p>

<p>Ad id verò, quod pro alio sereno tempore
pluviam immediatè subsequente addebatur
(&amp; erat alter difficultatis nodus) nimirùm,
quòd aere tunc per pluviam sensibilem exonerato,
deberet <i>Mercurius</i> deprimi potiùs, quàm
elevari, ipsa responsum suggerit experientia,
cùm verè evacuata aqueorum vaporum saburra
<i>Mercurius</i> ex quotidiana observatione
ad aliquod tempus depressus maneat, modò
quidem magìs, modò minùs, pro ut magìs, vel
minùs, citiùs, vel tardiùs à Terraqueo Globo,
vel à circumstante Atmosphœra, nova successivè
subministratur propinquo aeri magìs inani
vaporosa materia, intrà relictas vacuitates,
ubi minor est resistentia, per mechanicam pressionis
necessitatem subintrans in supplementum
deperditæ; ex quo novum subinde <i>Hydrargyro</i>
paulatìm redditur incrementum.
Atque ità his omnibus modis sufficienter explicatos
reor sensibiliores quacunque tempestate,
&amp; constitutione <i>Mercurii</i> motus, ipso quidem<span class="pagenum"><a name="Page_cvi" id="Page_cvi">[CVI]</a></span>
per serenum tempus tùm distante, tùm
appropinquante pluvia, per gradus elevato,
per nubilosum inchoata pluvia, &amp; per pluviosum
adaucta, depresso, ac per serenum rursùs
delapsa jàm pluvia, subsidente nonnihil, iterumque
successivè elevato: quas omnes <i>Hydrargyri</i>
pro ratione temporum varietates allata
hùcusque explicatio integrè comprehendit.</p>

<p>Juxtà hanc rationem à Celeberrimi Borelli
Itali fundamentis resultantem satis patere arbitror
nequaquam in hoc experimento hallucinatum
esse ipsum Borellum, cujus dignitatem,
nè minimùm quidem, lædit ejusdem experimenti
simplicissima veritas, si modò cum
eo doctissima illius scripta conferantur: quòd
eò libentiùs me impræsentiarum pro viribus
aggressurum polliceor, quò certior sum hac in
re de te ipso, Vir humanissime, cui cœteroqui
summè perspectam scio Borelli famam, non
minùs ac de literaria Republica benemereri, si
Virum Clarissimum à quacunque, vel levi, incuriæ,
aut deceptionis umbra vindicaverim.</p>

<p>Inquit itaque laudatus Vir lib. eodem de
Mot. natural. à gravitate pendentibus prop.
115. “<i>Mercurius in fistula Torricelliana altiùs elevabitur,
dum aer nebulis pluviosis imprægnatur.</i>” At
quandònam magis imprægnatur, quàm cum
serenus est, totoque tempore omnem pluviam
antecedente, quo pluvia ipsa, ut ità dicam, in
aerem ascendit? Hìc ergò animadvertendum
est sermonem procedere de Nebulis pluviosis,
non de Pluviis nebulosis; immò nec de Nubibus<span class="pagenum"><a name="Page_cvii" id="Page_cvii">[CVII]</a></span>
ipsis, quarum nusquàm ulla fuit mentio,
cum sint merè accidentales, &amp; ex varia vaporum
textura pendentes, adeòque tùm cum depressione,
tùm cum elevatione <i>Mercurii</i> compossibiles,
juxtà varium pondus, quod vel simpliciter
innatando, vel ad terram usque descendendo,
possunt intrà aerem exercere: Cum igitur
de Nebulis pluviosis loquatur Borellus, audiendus
est de nebulis potissimùm ascendentibus
vaporis specie, quibus videlicet solis aer potest
dici imprægnari, &amp; in morem spongiæ imbui,
ut eidem pariter Borello placet, cum terminus
iste tendentiam sursùm importet; non
verò de descendentibus ad terram usque, quibus
sic prodeuntibus aer desinit impręgnari, &amp;
incipit parere. Quas nebulas ascendentes solos
aqueos vapores esse per serenitatem exhalantes
colligitur ex ipso Borello prop. 64. ubi
nebulæ ascendentis structuram assimilat structuræ
fumi, qui procul dubio vaporosus assurgit,
dicens <i>Fumum esse aggregatum ex particulis minimis
ab invicem separatis, ut præclarè in nebula observatur,
&amp; in aliis aqueis vaporibus</i>, in quo textu
nebulas, &amp; vapores aqueos sub eadem promiscuè
appellatione comprehendit, &amp; paulò post
subdit: <i>Illa nebula, quæ representabatur continuà</i>
(&amp; loquitur semper de ascendente, quam fumo
proindè comparat) <i>apparet esse conflata ex immensa
multitudine exiguorum granulorum aquæ, quæ
lento quodam motu per aerem agitantur</i>, quales pariter
istas nebulas, quas in casu nostro nomine
pluviosarum indigitat, adamussìm describit,
&amp; in altissimis aeris partibus reponit in contextu:<span class="pagenum"><a name="Page_cviii" id="Page_cviii">[CVIII]</a></span>
Vocat autem Pluviosas, seu, ut idem
explicat, aqua gravidas, nō quia actu depluant,
sed quia remota cum sint pluvię materia, in
pluviam tandem sunt reversuræ, ad differentiam
terrestrium, siccarumq; nebularum, quæ
cum latè dissipentur abeuntes in aerem, nec
pondus illius notabiliter augent, nec pluviosæ
queunt stricto modo appellari: “<i>At postquàm pluvia</i>”
(sequitur Borellus) “<i>delapsa est</i>” (vel secundùm
partem, vel secundùm totum) “<i>denuò Mercurius
in fistula deprimitur</i>”; proportionaliter videlicet
ad pondus decidens, &amp; ante novum vaporum
reditum, quibus recurrētibus, recurrit
iterùm prima pars ejusdem propositionis.</p>

<p>Sed ne videamur ludere in verbis, jàm palàm
evidentissimè fiat genuinus sensus allatæ
propositionis, qui profectò non alius esse potest
ab eo, quem semel, atque iterum retulit immediatè
ante Borellus ipse prop. 113. ut aliàs
notavimus, scilicet, quòd “<i>appropinquante pluvia
Mercurius soleat elevari, pluvia verò jam actù cadente,
deprimi</i>, &amp; quòd <i>aer magis gravitet ante pluviam,
quam in ipso pluvię descēsu</i>”; Quarè cohęrenter
ad istos clarissimos textus, idem prorsùs
terminis universalioribus, ideòque diversis,
concludit in prop. 115. quam tamen, priusquam
statuat, evidentissimo experimento (quod accuratissimè
institutum suppono) antecedenter
demonstrat in prop. 114. quæ pro transcripta
ad literam integrè hìc habeatur, utpote quæ
secundùm omnia sua membra 115.<sup>ę</sup> in cujus
gratiam præmittitur exactè respondet. Facta
itaque seria horum omnium collatione, sensus<span class="pagenum"><a name="Page_cix" id="Page_cix">[CIX]</a></span>
iste indubitanter ex controversa propositione
resultat, nempe, quod <img class="figleft" src="images/hand.jpg" width="50" height="62" alt="Pointing hand" /> <b>*Dùm aqueæ particulæ
intrà aerem simpliciter degunt suprà superficiem
<i>Mercurii</i> stagnantis, idem <i>Mercurius</i> ab
addito isto pondere elevatur, dùm verò infrà
illius superficiem concidunt, &amp; terram incipiunt
attingere, ab isto dempto pondere per
gradus deprimitur,*</b><img class="figright" src="images/hand.jpg" width="50" height="62" alt="Pointing hand" /> quemadmodum immerso
intrà puteum oleosum Barometro, citata prop.
114. additoque insuper Vase arena, vel aqua
pleno (ut adduntur in aere aqueæ nebulę) <i>Mercurius</i>
elevatur; eodem vero revoluto Vase,
quandiù arena, vel aqua descendens <i>Mercurii</i>
superficiem non prætergreditur (ut cum nebulæ
remotissimo descensu lentè deorsùm vergentes
nondùm delabuntur infrà <i>Mercurium</i>)
tandiù præcisè <i>Mercurius</i> ibidem sistitur; at statìm
ac infrà <i>Mercurii</i> superficiem delapsa arena,
vel aqua putei fundum perreptat (ut nebulæ
ipsæ, cum terram paulatìm attingunt)
<i>Mercurius</i> quoque proportionalitèr sensìm deprimitur.
Quibus dubio procul ad mentem
Borelli sic stantibus non potest ullo pacto intelligi
in allata prop. 115. pro nebula pluviosa
<i>Mercurium</i> attollente nebula perpluens, &amp;
decidens in terram, ut eam assequatur, cum
“<i>pluvia jam actu cadente</i>”, ut vidimus, “<i>terramque
premente, ac proptereà secundum aliquam portionem
sui delapsa, deprimatur Mercurius</i>”; sed debet constantèr
intelligi quilibet aeris status ante vaporum
translationem in terram, sive deinde
(ut crebriùs assolet) serenus sit aer, &amp; vapores
congerat, aut discretos asservet, sive nubilus,<span class="pagenum"><a name="Page_cx" id="Page_cx">[CX]</a></span>
&amp; eos opaciores citrà descensum sustineat, sive
denique sit in tali dispositione, ut vel nubilus,
vel leviter solùm turbatus eosdem etiam incipiat
remotè (præciso semper terræ contactu)
deorsum dirigere; quarum omnium varietatum
respicientium Prognosim temporum, in
fundando suo universali Theoremate, aeris
pondus, non temperiem explicante, minimè
solicitus fuit Borellus Philosophum agens,
non Astronomum.</p>

<p>Et hùc revocanda sunt, quæ suprà firmavimus
de Pluvia vaporosa, &amp; insensili tot rationibus,
&amp; effectibus sensibilibus manifesta,
qua sola ritè examinata, nulla potest esse in
Borelli propositionibus, &amp; Experimentis dubietas;
siquidem ex aliàs enumeratis Phœnomenis,
quæ apud omnes audiunt à sæculo pro
signis futuræ pluviæ, patet, vapores aqueos
terram imbuere, atque comprimere, &amp; in aere
infimo nobiscum cohabitare quandòque longè
ante pluviam sensibilem, &amp; ipsa aliquandò
etiam non succedente, immò in ipsa serenitate
paululùm turbida; quarè etsi motis etiam ab
alto cum lenta directione ad terram vaporibus,
<i>Mercurius</i> adhùc altus sustineatur, ante eorum
contactum cum superficie Terræ, talis tamen
vaporum transitoria suspensio, &amp; brevis
est, &amp; nobis occulta, ac cum sereno tempore
plerùmque confusa, eo enìm ipso, quod vel leve
illius inditium nobis apparet, jàm vapores
nostram infimam regionem, &amp; terram ipsam
assequuntur; quarè tempus omne descensus illorum
ante contactum terræ, à prævio tempore<span class="pagenum"><a name="Page_cxi" id="Page_cxi">[CXI]</a></span>
simplicis innatationis nequit distingui, sed
cum eo prorsùs coincidit, tum quò ad premendum
æqualiter <i>Mercurium</i>, tum quò ad nullos
adhùc pluviosos producendos effectus nobis
sensibiles. Cardo igitur difficultatis versatur
in dignoscendo præcisè tempore, quo vapores
isti terram premunt, vel non; cum verè non
rarò apud nos perpluant, &amp; per quandam veluti
præcipitationem quasi è spongia exprimantur,
ob inexplicabiles superioris Atmosphœræ
agitationes, tùnc cùm minùs videntur
perpluere, quod flantibus in ipsa, qualicunque,
serenitate Austris, &amp; Euronotis est manifestum,
ut ideò quotiescunque crassior quædam
humiditas, &amp; mador in infimis corporibus, puta
saxis, lignis, aliisque recensitis deprehenditur,
sive id per nebulosam, nubilosam, turbatam,
vel etiam serenam (eo quo potest modo)
tempestatem contingat, totiès infallibiliter
(&amp; aliàs etiam cum minùs sensibilis est mador
iste) actualem aqueorum vaporum descensum
in terram liceat statuere: Undè mirum non
est, si per aliquot horas, immò per diem quandoque
integrum ante pluviam sensibilem conspicua
reddatur <i>Mercurii</i> depressio, ab imminuto
per vaporosam pluviam aeris pondere, atque
discerpta substantia procedens, quam proptereà
depressionem falsò quis vaporibus simpliciter
innatantibus, vel terram nondùm assecutis
adscribet. Quamobrèm inconcussum
adhùc Doctissimi Borelli stat Theorema, quod
“<i>Dum aer nebulis pluviosis impręgnatur</i>”, &amp; ipsis gravidus
manet in quacunque sui parte (dummodò<span class="pagenum"><a name="Page_cxii" id="Page_cxii">[CXII]</a></span>
fœtus terram non premat, secùs non ampliùs
prægnaret aer) “<i>tunc Mercurius elevatur:
At postquam pluvia delapsa est</i>”, seù postquam nebulæ,
&amp; vapores illi terram attigerunt (alleviato
sic, vel partialiter, vel totaliter, vel sensibiliter,
vel insensibiliter aeris pondere) “<i>Mercurius
in fistula denuò deprimitur</i>”, proportionaliter
ad descensum vaporum, &amp; antequam recentibus
iterùm, quòd paulò post solet contingere,
Aer imprægnetur. Atque ità quanlibet
pluviosam humiditatem comprehendendo
Torricelliana fistula, in qua <i>Mercurius</i> per siccitatem
crescit, &amp; per humiditatem decrescit,
sibi non minùs (ac forte universaliùs) Hygrometri,
quam Barometri nomen poterit in posterum
vindicare.</p>

<p>His in hunc modum statutis, progreditur ad
demonstrandam Propositionem suam Vir Perspicacissimus
subnectens: “<i>Ab hoc evidentissimo
experimento</i>” (videlicet in antecedente prop. 114.
enunciato) “<i>Problema nostrum solvi posse censeo,
quandoquidem quid aliud sunt nebulæ pluviosæ, scilicet
aqua gravidæ, quam aggregatum ex innumeris
granulis minutissimis aqueis?</i>” (quàm benè concordat
hic textus cum nuperrimè allato prop. 64.
nebulam ascendentem, &amp; fumo comparatam
describente!) “<i>Et cum prædicta nebula in altissimis
aeris partibus innatat</i>” (en explicita aeris inferioris
serenitas per expressam innatationem rarioris,
&amp; diaphanæ nebulæ, &amp; per situm altissimum,
in quo eadem sustinetur) “<i>vel lentissimo
motu aqueæ particulæ ejus descendunt</i>” (en aliqua
nonnunquam serenitatis turbatio, quatenùs
ex eadem prop. 64.<span class="pagenum"><a name="Page_cxiii" id="Page_cxiii">[CXIII]</a></span> “<i>prædicta granula aquea copiosissima
vagantia per aerem non facilè visibilia sunt
sigillatìm ob eorum exiguitatem, sed possunt, quandòque
magìs, quandòque minùs, pro varia raritate, vel
densitate, transitum luci impedire</i>”: Cum inquam
lentissimo motu descendunt aqueæ altissimarum
nebularum particulæ, hoc est errabundo,
&amp; tortuoso progressu obvios aereæ texturæ
mæandros cæspitanter, ac obliquè pervadunt,
ibidemque immorantes, &amp; ab ipso adhùc aere
sustentatæ variè, &amp; lentè admodùm circumaguntur
ad centrum, nondùm tamen, ut infrà
ex contextu, terram attingunt, eamve usque
adhùc humectando assequuntur) “<i>procùl dubio
suo pondere naturali augent aeris gravitatem</i>” (quatenùs
intrà illius vacuitates, ut alibi, superadditæ
reconduntur, atque nonnihil immorando
vagantur) “<i>ideòque majori nisu Globum Terraqueum
comprimunt, quàm aer purus, &amp; aqueis guttulis omninò
privatus constringere eum possit; &amp; ideò fistula
Mercurialis A. B. C. in infimo prædicto aere constituta
comprimitur, nedùm à pondere superstantis aeris,
sed præterea à pondere totius aquæ nebulam supremam
componentis</i>” (vocādo hanc ipsam aquam
nomine iterùm supremæ, &amp; altissimæ nebulæ,
nunquàm verò Nubis, ut ipsam comitem serenitatem
includeret.)</p>

<p>Hìc autem considerat Auctor aqueam vaporum
naturam, in quam sunt resolvendi, &amp;
incrementum aerei ponderis per additionem
eorum, sivè ipsi innatent aeri, sivè intrà eum
longè à terra descendant, ac denique ejusdem
aerei ponderis decremētum per hujusmodi vaporum
(non sine terreis etiàm particulis)<span class="pagenum"><a name="Page_cxiv" id="Page_cxiv">[CXIV]</a></span>
ablegationem, &amp; translationem in terram; juxtà
quas omnes itus, &amp; reditus vicissitudines, alterna
quoque succedit secundùm diversas Atmosphœrę
partes, &amp; secūdùm diversa itidem tempora,
serenitatis, &amp; pluviæ perpetuitas. Hìnc
haud difficulter potest elici coniectura excelsi,
atq; mirandi vaporum ascensus, &amp; expressionis
eorundem à Globo Terraqueo; cum enìm innumeras
aeris vacuitates per totum Cap. 12.
abundè probatas (quas etiamsi supponamus
æthere perfusas, parùm refert) hoc loco supponat
Borellus, facile est intelligere ad seriem doctrinæ
illius, quod ubì aer secundùm notabilem
portionem sui, sive ob pluvias antecedentes,
sive ob quamlibet causam vaporosis aqueis
guttulis interpositis magìs privatus, atque inanis
extiterit, aer reliquus circumjacens, magisque
plenus, ac densus Globi Terraquei superficiem
(ut ejusdem, ut suprà, Borelli verbis utar)
majori nisu constringat, ac illam constringat,
&amp; comprimat antedicta portio majoribus vacuitatibus
scatens, in easque proptereà vacuitates,
&amp; capacia inania spatiola, ubi nulla est
resistentia, necesse erit sursùm urgeri particulas
aqueas usquè ad propinqui aeris æquilibrium,
quemadmodùm in Vacuo Torricelliano
Aqua per hujusmodi pressionem ad trigintaduorum
pedum altitudinem elevatur. Sed
quià sicuti de fumo notat idē Borellus prop. 66.
quòd <i>absque exhalationibus igneis non possent ad insignem
altitudinem fumi particulæ elevari</i>, &amp; concludit
<i>ab igneis particulis fumum rarefactum elevari
posteà ab impulsu gravioris aeris ambientis per<span class="pagenum"><a name="Page_cxv" id="Page_cxv">[CXV]</a></span>
expressionem</i>, ità &amp; de Aqua animadvertit prop.
275. <i>certum esse ignis particulas seu exhalationes,
perpetuò discurrere, fluereque per omnia corpora tàm
densa, quàm fluida, &amp; quò major erit copia discurrentium
igniculorum, eò magìs corpora inertia, ut
sunt aquæ particulæ intrà aquam æquilibratæ, agitari,
impellique posse, &amp; perseverante præsertìm
Aqua in statu fluido, per eam procùl dubio insignem
copiam igniculorum diffundi, &amp; agitari</i>; &amp; in progressu
fidentiùs infert, <i>probabile esse, ut in statu
præsertìm fluiditatis magna copia igniculorum, vel
exhalationum ignearum impellere possit minimas
Aquæ particulas, easque insinuare intrà vacua spatia
tubulorum aereorum</i>; estò etiàm quòd per
transennam in prop. 168. aqueis vaporibus non
modò concesserit, præter vacuitatum repletionem,
particulas ipsas aereas è suis quandòque
loculis nonnihil dimovere, &amp; eas perterebrare,
ut viam sibi parent ad vacuum (non ità tamèn
ut procùl abeant aereæ, sed tantummodò ut
cedant in se ipsas, suasque intimas vacuitates
receptę) verùm etiam eosdem vapores ab aqua
hyemis tempore motu placido difflari protulerit
absque adiumento ignis (intelligendo tamen
defectum ignis sensibilioris, ad differentiam
vaporum ferventis aquæ) aut alterius, ut
inquit, rapidæ violentiæ: cujus textus, etsi
occasionalis, sensum cum dogmaticis nupèr allatis
potest conciliare quilibet intentionem
Auctoris in diversis hisce casibus accuratiùs
attendet: in quo insuper textu, ut &amp; in aliis
infrà adducendis, licet vapores aqueos, atque
nebulas nil aliud esse, quam congeriem<span class="pagenum"><a name="Page_cxvi" id="Page_cxvi">[CXVI]</a></span>
exilissimarum particularum aquæ prodiderit, attamen
hoc tantummodò relatè ad potiorem partem
concretum vaporis constituentem, &amp; denominationem
aquei illi tribuentem intellexit,
cum cœteroqui in ipsis vaporibus inclusos
perpetuò, ut suprà, simul igniculos, ubique
comprehendat, atque supponat; quod una hìc
pro pluribus vice admonuisse sufficiat: Quia
inquam indubitanter ex Borelli mente intrà
ipsam aquam (idem dico proportionaliter de
terreis exhalationibus) aliqua degit subtilior
materia, sive à Sole, sive ab Æthere, sive ab
Ignibus subterraneis, aliove quolibet calore
Terræ concentrico derivata, quæ jugi suo motu
particulas ejusdem aquæ indesinenter evolvit,
hinc fit, ut eædem halituosæ particulæ intrà
aeris spatiola assurgentes (dato etiam, quòd
simplex aqua ad extremam tenuitatem quacunque
vi cum plurima superficie redacta possit
se sola aeri innatare, ut ipsi aquæ auri folia
supernatant) cum non nisi à susceptis igniculis
queant attenuari, &amp; dividi, ipsis idcircò intimè
immixtis, vel alia qualibet leviore interclusa
verosimilitèr turgeant materia (quæ propter
summam tenuitatem ultrà omnia corpuscula
ponderosiora, etiam, si lubeat, ob eorum pressionem
superassurgit) adeòque avolantes vapores
hujusmodi non sint, rigorosè loquendo,
simplicissima aqua, sed adiunctam habeant
tantam leviorem materiam, ut cum ea concretum
quoddam rariùs, seu moleculam
quandam ex majori aquę, &amp; minimo alterius
materiæ pondere conflatam constituant (ut in<span class="pagenum"><a name="Page_cxvii" id="Page_cxvii">[CXVII]</a></span>
bullis puerilibus ex aqua, sapone, &amp; spiritu insufflato
confectis fieri observat Borellus citata
prop. 259.) quæ rara, inanis, &amp; expansa molecula
sic contexta absolutè æquè solum, vel minùs
etiam gravitet, ac gravitat aer data paritate
molis, ac proindè suprà sortem, &amp; Libellam
Aquæ intrà Vacuum ascendentis assurgat,
repletisque disgregato agmine plurimis
ejusdem aeris spatiolis (quæ ex propositionibus
259, &amp; 274. ingentia valdè sunt comparativè
ad molem aeris densam) auctoque semper per
sui additionem novo pondere, in ipsum etiam
aerem, à quo sursùm exprimitur, nonnunquàm
facescat, ut in vaporosis effluviis ab aqua
fervente elevatis quotidiè cernimus. Intrà
elatiorem ergò aeris regionem tandiù spatiantur
moleculæ, seù, ut cum Borello loquar, Nebulæ
istæ pluviosæ, donec à ventis potissimùm,
vel alia de causa turmatìm agitatæ, motæ, &amp;
confusæ ulteriorem densitatem, &amp; opacitatem
acquirant, ac per majorem tandèm contactum
ad invicem diffringantur, avoletque illicò in
supremam regionem contentus halitus, ipsæque
effętę, ac in aqueam nativam simplicitatem
redeuntes, molem, &amp; corpus reinduant
pari mole subiecti aeris gravius, non alia quidem
via acquisito pondere, nisi ob variatam,
acquisitamve molem densiorem, &amp; ob materię
subtilioris exclusionem, ut in distillationibus
artificialibus, earumque primò vaporosis nebulis,
postmodùm successivis concretis imbribus
palàm deprehendimus. In hac autem vaporosa
metamorphosi in aquea primæva natalia<span class="pagenum"><a name="Page_cxviii" id="Page_cxviii">[CXVIII]</a></span>
iterùm redeunte, talis ut plurimùm servatur
progressus, &amp; ordo, ut antecedentèr ad pluviam
sensibilem, ac successivè perseverante
pluvia, exiles, &amp; invisibiles (densiores quippè)
vapores aquei paululùm graviores aere, ut suprà,
redditi, prævio, &amp; durabili influxu per insignem
loci tractum, infimum ipsum aerem
clandestino madore imbuant, terramque simul
lentè, occultè, ac prorsùs insensibiliter conspergendo,
ejusdem aeris clàm se exonerantis pondus,
ac pressionem imminuant, postmodùm
unitis per majorem adhùc contactum crassioribus
disruptarum molecularum particulis, in
guttas tandèm concrescant, pluviam sensibilem
efformantes, præcipiti nisu, &amp; festinantèr,
(medio videlicèt subterfugiente, &amp; impetum
ruentis molis minimè sustinente) inferiùs reducem.</p>

<p>Ex his omnibus varium Atmosphęrę statum
pro diversa tempestatum habitudine satìs exprimentibus,
rationabilitèr colligi potest, serenum
aerem, serenitate potissimùm pluviam
antecedente, etsi in inferiore sui parte rutilans
sit, magna tamèn vaporum copia turgere in suprema,
&amp; altissima (ut suprà verbis Borelli retulimus)
ad quam cum insuper clarè non pertingat
humanus oculus, qui vìx verę serenitatis
est Judex competens ad modicum Atmosphœræ
intervallum, atro-cœruleum longinqui
aeris colorem (diaphanum quippè) serenum
judicat, præcipuè cum nebulæ ibidem degentes
sint in morem corpusculorum in Solis
radiis conspicuorum intrà cubicula, nec proptereà<span class="pagenum"><a name="Page_cxix" id="Page_cxix">[CXIX]</a></span>
aeris serenitatem rigorosè tollentes, similitudinem
adducente Borello in citata prop.
64. E’ contrà quando vapores, vel nubium specie,
vel turbidiore solùm influxu descendendo
infimum aerem, terramque ipsam inficiunt
(quod dùm insensibiliter perpluunt, solet contingere)
tunc aerem, qui verè pluviosus est, nubilum,
&amp; caligantem tantummodò judicat
oculus; delapso vero universo vaporum cumulo,
nitidiorem satis, perspicuam, pellucidam,
minusque luteam priore serenitatem intueri
certiùs suademur, cœruleo colore, &amp; glasteo
(qualis ferè nubibus quandòque fulmineis per
æstatem competit) in vividiorem, &amp; splendidiorem
converso; Nec prorsùs iniuria sensuum
fidem videtur eludere Borelliana hæc hypothesis
tot vapores sereno, &amp; luminoso aeri tribuens,
quot nubiloso, &amp; opaco; quandoquidèm
notum est plùs vaporum, &amp; materiæ crassioris
inesse candelæ accensæ, cujus è lumine lumen
carpimus, quàm recèns extinctæ, cujus fumo
cæcutimus. Quibus ità se habentibus, &amp; ad regulam
ponderis intrà aerem crescentis, &amp; decrescentis,
crescente quoque, &amp; decrescente intrà
fistulam Toricellianam <i>Mercurio</i>, cohærenter
subiungit Borellus: “<i>Itaq; per aliquod tempus,
antequam pluvia descendat</i>”, (non verò dùm
Nebulæ jàm specie descendit; immò nec immediatè
ante, sed per aliquod tempus antequàm
pluvia, etiàm insensilis, descendat, ut serena
semper magis, nec ullo pacto pluviosa innuatur
constitutio) “<i>fieri potest ut Mercurius in fistula
supremam illam</i>” (non solum modicam)<span class="pagenum"><a name="Page_cxx" id="Page_cxx">[CXX]</a></span> “<i>altitudinem
M. pertingat, in eaque permaneat</i>” (ut per
hanc insignem elevationem permanentem,
non immediatam, sed tardiusculam, &amp; usque
ad depressionem <i>Mercurii</i> protrahendam pluviam
rursùs insinuet) “<i>Et hoc nedùm à nebulis, sed
à quacunque alia causa gravitante effici potest; Si
enim terrestris pulvis à Vento, vel alia commotione
sursùm impellatur</i>” (quemadmodùm sursùm impelluntur
Nebulæ pluviosę) “<i>atque per aerem dissipetur,
spargaturque</i>” (ut illum ibidèm dispergi,
&amp; diù suspensum detineri prop. 65. notat idem
Borellus) “<i>tunc nemo dubitat aerem graviori nisu
superficiem Orbis Terraquei comprimere. Si postea à
qualibet causa nebula impellatur</i>” (sermo adhùc est
principalitèr de nebula insensili, seù, quod idem
est, de vaporibus, &amp; non præcisè de pluvia sensibili)
“<i>ut nimirùm terram attingat, scilicèt pluvia
paulatìm</i>” (hoc est lentè, &amp; insensibiliter) “<i>terram
assequatur, eamque humectet</i>” (inquit solùm humectet,
non perluat, inundet, vel saturet, ut
simplicem etiàm humectationem, qualem citrà
pluviam sensibilem sensibiliter observari
retulimus, ex vi istius textus comprehèndat)
“<i>tunc patet innumera aquæ granula terræ inniti, neq;
ampliùs aeris gravitatem</i>” (dicamus &amp; graviditatem)
“<i>&amp; compressionem augere</i>” (ad differentiam
lentissimi illius motus, quo descendētes aqueas
nebularum particulas aeris gravitatem augere
suprà dicebat idem Borellus, omnem tunc penitùs
terræ contactum excludens, aeremque
proptereà nebulis pluviosis adhùc prægnantem
appellans; qui sanè duo textus de eadem
nebula descendente, atque aeris gravitatem<span class="pagenum"><a name="Page_cxxi" id="Page_cxxi">[CXXI]</a></span>
augente ante contactum terræ, post contactum
verò minuente, ad invicem sunt conferendi, &amp;
clarè distinguendi pro nostra, &amp; Borelli ipsius
indemnitate) “<i>Et quia à terra subiecta sustentantur,
non possunt ut priùs suo naturali pondere comprimere
superficiem infimam Mercurii stagnantis, &amp; proptereà
semper à minori pondere Mercurius in C. comprimitur,
prout magis pluvia ad terram perducitur,
&amp; prout magis aer illo pondere alleviatur</i>” (quę omnia
<i>Mercurii</i> depressionem, &amp; aeris expurgationem
per gradus apprimè explicant, quià pluviam
simùl insensilem sensibilis Prodromam
ex antedictis supponunt) “<i>Et propereà superficies
ejus in suprema fistulæ parte sensìm deprimitur usque
ad infimum situm F.</i>” Atque hic est terminus depressionis.
Post pluviæ verò delapsum, quemadmodùm
per aliquod breve tempus hujusmodi
depressio perdurat, sic paulò post per gradus
iterùm <i>Mercurius</i> incipit elevari ad calculum,
&amp; mensuram novi vaporum ascensus.</p>

<p>Hæc de sicco, &amp; pluvioso aere dicta, proportionaliter
Ventis Septentrionalibus, &amp; Meridionalibus
possunt applicari, quatenùs Australes
Venti aqueam humiditatem, qua abundè
scatent, ab aere in terram asportant, vt eorum
flatus sit quædam abortiva pluvia, cum eosdem,
qui pluviam vaporosam comitantur, experiamur
effectus, ut cuilibet obvium est;
Aquilonares verò sicco flamine aerem verberantes,
in ipsum aerem, quem proptereà densiorem,
&amp; strictiorem reddunt, eosdem vapores,
unà cum novis terreis, quibus sunt referti, particulis
magìs incuneant, adeòque per Septentrionales<span class="pagenum"><a name="Page_cxxii" id="Page_cxxii">[CXXII]</a></span>
Ventos (per quos proindè serenitas
stabilior inducitur, etsi augeatur aereum pondus)
elevatur <i>Mercurius</i>, per Australes verò deprimitur.
A’ quibus pariter Ventis Atmosphœram
variè confundentibus, &amp; nonnunquàm
evertentibus contingere potest id, quod
Corollarii loco opportunè monet laudatus Vir,
nempè: “<i>Licet hoc verum sit</i>” (scilicet per excretionem
pluviæ cujuslibet <i>Mercurium</i> deprimi)
“<i>non tamen indè elici potest conversa regula generalis,
ut nimirùm quotiescunque Mercurius in fistula elevatur,
debeat pluvia expectari</i>” (nàm præterquàmquòd
ad hoc pręnoscendum insignis requiritur,
&amp; non quæcunque, ut alibi diximus, <i>Mercurii</i>
elevatio, universalior etiàm aliis nominibus
regula est de pluvia actuali insensili in decremento
<i>Mercurii</i> sensibilem proximè dispositam
regulariter præmonstrante, quam de eadem
sensibili futura in incremento ejusdem; quod
sanè, ut ex prop. 113. cum Borello circumspectè
notavimus, salvat <i>Mercurii</i> elevationem per
ventos Septentrionales diuturnioris serenitatis
auctores, &amp; per nubes quandòque ipsas non
descensuras, sed dissipandas, vel aliò transportandas
inductam, ut infrà ex contextu; multòque
magìs salvat, &amp; ultrò confirmat expositionem
nostram in propositionem 115. quòd
nempè aliud sit aerem impręgnari nebulis pluviosis,
aliud nebulas pluviosas ab aere in terram
præcipitari; siquidem in elevatione <i>Mercurii</i>
primum contingere absolutè decrevit, secundùm
verò non modò actualiter non succedere,
sed nec universaliter indè expectandum<span class="pagenum"><a name="Page_cxxiii" id="Page_cxxiii">[CXXIII]</a></span>
esse velut aliquid necessariò consequens, hoc
loco, ubi de tempestatum temperie ex professo
verba facit, prudenter admonet) “<i>quandoquidèm</i>”
(immediatè subjungit) “<i>potest hujusmodi augmentum
compressionis produci ab aliqua ingenti agitatione
supremæ Atmosphœræ. Et si fortè à particulis
aqueis, &amp; terreis sublevatis major gravitas aeris
producitur, fieri potest, ut à violentia Ventorum alibi
transportentur nebulæ, &amp; sic pluvia alibi translata
non decidat in eo loco ubi originem habuit</i>”; (unde
idem nonnunquam ventus uni regioni serenitatem,
alteri pluviam adducit.) Quarè si ad
normam ipsius experimenti, &amp; cohærentèr simul
ad Borelli principia, aliqua frequentiùs
contingens quoad prognosim tempestatum statuenda
sit observatio, hæc potissimùm esse poterit,
ut in modica <i>Mercurii</i> altitudine Aer ut
plurimùm serenus existat cum probabili duratione;
in insigni, aùt immodica altitudine serenitas
ipsa pluviam non longè distantem prænunciet;
in depressione verò huic altitudini
succedanea, pluvia actualis insensilis, &amp; hinc
sensibilis futura, vel eadem sensibilis jam præsens,
aut im̄ediatè prægressa indigitetur, adeòque
elevatio modica <i>Mercurii</i> sit serenitatis signum
simpliciter diagnosticum, insignis verò
sit pluviæ prognosticum, ac tandèm depressio
sit ipsius pluviæ tùm insensilis, tùm sensibilis,
vel præsentis, vel immediatè futuræ, vel immediatè
prægressæ signum respectivè diagnosticum,
atque prognosticum, salvis tamen reliquis,
notante Borello, Ventorum ut suprà spirantium
motionibus; In qua pariter rectè<span class="pagenum"><a name="Page_cxxiv" id="Page_cxxiv">[CXXIV]</a></span>
instituenda Prognosi, illud summè notandum,
non esse considerandam simpliciter, vel abstrahendam
ab integro anni cursu majorem indiscriminatìm,
vel minorem <i>Mercurii</i> altitudinem,
cum pro diversa anni temporum ratione
Aer etiam purus, &amp; ferè vaporibus cassus propter
variam, quam tunc suapte natura sortitur,
densitatem, vel raritatem, sit quoquè diversimodè
ponderosus, adeòque aliqua <i>Mercurii</i> altitudo,
quæ uno tempore serenitatis est index,
altero sit index pluviæ, ut quilibet ex re ipsa
potest dignoscere, sed esse considerandam diversitatem
altitudinum eadem ipsissima tempestate
sibi invicèm proximè succedentium, &amp;
respectivè semper, ac indispensabiliter ad constitutionem
aeris immediatè antecedentem.
Quæ omnia, &amp; singula tùm cum veritate experimentali,
tùm cum solidis Borelli Propositionibus,
earumq; rationibus exactissimè congruunt,
ut proptereà idem rationabiliter sic inferat:
“<i>Atque ex his omnibus concludi potest aerem
reverà suo pondere, &amp; vi elastica comprimere Mercurium
in fistula contentum, eumque ad illam determinatam
altitudinem elevare</i>”; hoc est, ut in epilogum
omnia contrahantur, <img class="figleft" src="images/hand.jpg" width="50" height="62" alt="Pointing hand" /><b>*Aerem ipsum tandiù
graviorem reddi, &amp; <i>Mercurium</i> altiùs urgere,
quandiù intrà ejusdem spatiola suspenduntur
vapores aquei, quod in ipsa serenitate succedit;
eundem verò aerem minùs gravitare, &amp;
<i>Mercurium</i> in minori altitudine sustinere,
quandiù illi iidem vapores incipiunt ab aere
excuti, &amp; terræ inniti, quod in ipsa pluvia, &amp;
paulò ante pluviam sensibilem solet<span class="pagenum"><a name="Page_cxxv" id="Page_cxxv">[CXXV]</a></span>
contingere.*</b> <img class="figright" src="images/hand.jpg" width="50" height="62" alt="Pointing hand" /> In hoc autem finali Theoremate satis
providè nudo, &amp; ignavo ponderi vim insupèr
aeris elasticam hùcusque semper suppositam,
&amp; prop. 122. jam luculentèr probatam explicitè
adiungit, ut quæ in exercendo pressionis nisu,
aucto vicissìm, &amp; imminuto superiori ponderi
justissima semper proportione respondet:
Qui equidem conatus elasticus quantùm conferre
possit ad variandam librationem <i>Mercurii</i>
in fistula Torricelliana, vel ex hoc constare
poterit, quòd etsi non consuescat, notante Borello,
ab aeris calore, vel frigore eadem libratio
notabilitèr variari, quotiès idem Aer calidus,
vel frigidus cum aere sibi proximo, vel cum reliqua
Atmosphœra potest æquilibrari, nihilominùs,
si immisso, ut pluriès expertus sum, intrà
Vas aliquod exactè clausum, &amp; externo aeri
impervium, Barometro, eminente extrà Vas
sufficienti portione fistulæ, Vas idem calefiat,
aerque ibidem conclusus, &amp; rarefactus in majorem
elasticitatem cieatur, statìm <i>Mercurius</i>
Alipes celerrimè volans assurgit, iterumque
refrigerato Vase spontè subsidit: quarè quid
analogum fortè contingere posse in aere libero
non modò per proprium pondus, sed &amp; per aliquam
vim superiorem intrà constitutos limites
naturaliter detento, atque nonnihil coercito,
&amp; in sicca magis, quàm in humida constitutione
quoad partes suas rigido-flexiles resilienti,
&amp; elastico (igneo quippè, terreove, non
aqueo) magisque proptereà prementi (ut accideret
massæ crinium crispatæ intrà cotylam
per vim conclusę, &amp; in ejusdem latera ad mensuram<span class="pagenum"><a name="Page_cxxvi" id="Page_cxxvi">[CXXVI]</a></span>
alternæ siccitatis, vel humiditatis vario
nisu impingenti) aliquis fortè coniecturę locus
esset; nec pauca suppeterent pro firmanda, ac
dilucidanda hujusmodi hypothesi, quæ tamèn
modò enucleare non vacat.</p>

<p>Ab ipso autèm absolutè prementis aeris conatu
<i>Mercurium</i> in diversa altitudine sustineri,
eodem <i>Mercurio</i> prætèr sui ponderis exercitium
huic operi nihil præstante, facile coniicere possumus
ex hoc, quod duobus assumptis Barometris,
&amp; altero eorum utrinque probè obturato,
ut omne tollatur externi aeris comercium,
istud ad varias alterius, ut mos est, aperti mutationes
minimè alteratur; restituto verò eidem
externi iterùm aeris commeatu, illicò alteri
non occluso, sivè in statu elevationis, sivè
depressionis existenti adamussìm æquatur; illudque
insuper hac occasione non prorsùs incuriosè
ommittendum, quod dùm <i>Mercurius</i>
altiùs adigitur (quo succedente, ex altera extremitate
decrescit, &amp; è converso) superficie,
qua aerem prementem, ipsumque fugantem
respicit concavus est, præter morem suę superficiei;
dùm verò descendens, quasi victor, aerem
urget, parte eadem, qua aerem fugat, convexus
est, ut vel ex hoc tantùm possit unico intuitu
dignosci, an <i>Mercurius</i> sit in via ad ascensum,
an ad descensum; quà verò spatium supremum
deserit, ubi nullam sensibilem pressionem
patitur, nec ullam pariter sensibilem,
sivè in ascensu, sivè in descensu patitur superficiei
mutationem, nisi fistula in parte superiore
sit ad horizontem nonnihil inflexa, in quo<span class="pagenum"><a name="Page_cxxvii" id="Page_cxxvii">[CXXVII]</a></span>
casu dùm <i>Mercurius</i> suo tantùm pondere labitur,
aliquot granula sphœrica per tubi asperitates
consuevit relinquere. Quarè plurimis
adhùc speculationibus occasio superest
in perscrutando intimiùs hoc Mercuriali, Aereoque
Phœnomeno, cujus ulteriorem indaginem
citrà ullius iniuriam philosophica libertate
hactenùs tentavere non pauci; nec alio
nomine posthabitis omnibus, quæ crassior Minerva
mea forsàn suggereret cogitatis, vulgatam
Doctissimi Borelli rationem amplector
ipse, nisi quià de meo curtæ supellectilis penu
magìs idoneam depromere non suppetit, alienamq;
sequor, meliore carēs, quam nihilominùs
à perspicacissima Pallade tua juvat expectare.</p>

<p>Attende interìm, Vir Solertissime, cui se tota
lubentèr pandit Natura, nùm quæ retuli sedulis
tuis Barometricis Ephemeridibus quàm
proximè cudendis consonent; sin minùs, in id
animum intende, ut quidquid lima rigidiore
indiguerit, priusquam publici Juris facias, amica
saltem severitate castiges; idque constanter
credas, fore nunquàm, ut vel istius, vel cujuspiam
alterius literariæ rei mihi complaceam,
nisi simùl illa eadem tibi placuerit, cui cuncta
placere sum anxius, quæ summam de te existimationem
meam valeāt testatam facere: hanc
ipsam verò humanitati tuæ satìs acceptam rebor,
si tantundèm retribuas amoris, quantùm
tibi amicissimi obsequii pręstare studet</p>

<p class="center">Tui semper Nominis</p>

<p class="center"><i>Mutinæ die __ Januarii 1695</i>.</p>

<p class="center">Officiosissimus Cultor<br />
<i>Franciscus Tortus</i>.</p>

<p>&nbsp;</p>
<p>&nbsp;</p>
<hr class="full" />
<p>***END OF THE PROJECT GUTENBERG EBOOK EPHEMERIDES BAROMETRICAE MUTINENSES (ANNI M.DC.XCIV)***</p>
<p>******* This file should be named 51045-h.htm or 51045-h.zip *******</p>
<p>This and all associated files of various formats will be found in:<br />
<a href="http://www.gutenberg.org/dirs/5/1/0/4/51045">http://www.gutenberg.org/5/1/0/4/51045</a></p>
<p>
Updated editions will replace the previous one--the old editions will
be renamed.</p>

<p>Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.
</p>

<h2>START: FULL LICENSE<br />
<br />
THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</h2>

<p>To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.</p>

<h3>Section 1. General Terms of Use and Redistributing Project
Gutenberg-tm electronic works</h3>

<p>1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.</p>

<p>1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.</p>

<p>1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.</p>

<p>1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.</p>

<p>1.E. Unless you have removed all references to Project Gutenberg:</p>

<p>1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:</p>

<blockquote><p>This eBook is for the use of anyone anywhere in the United
  States and most other parts of the world at no cost and with almost
  no restrictions whatsoever. You may copy it, give it away or re-use
  it under the terms of the Project Gutenberg License included with
  this eBook or online
  at <a href="http://www.gutenberg.org">www.gutenberg.org</a>. If you
  are not located in the United States, you'll have to check the laws
  of the country where you are located before using this
  ebook.</p></blockquote>

<p>1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.</p>

<p>1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.</p>

<p>1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.</p>

<p>1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.</p>

<p>1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.</p>

<p>1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.</p>

<p>1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that</p>

<ul>
<li>You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."</li>

<li>You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.</li>

<li>You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.</li>

<li>You comply with all other terms of this agreement for free
  distribution of Project Gutenberg-tm works.</li>
</ul>

<p>1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.</p>

<p>1.F.</p>

<p>1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.</p>

<p>1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.</p>

<p>1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.</p>

<p>1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.</p>

<p>1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.</p>

<p>1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.  </p>

<h3>Section 2. Information about the Mission of Project Gutenberg-tm</h3>

<p>Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.</p>

<p>Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org.</p>

<h3>Section 3. Information about the Project Gutenberg
Literary Archive Foundation</h3>

<p>The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.</p>

<p>The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact</p>

<p>For additional contact information:</p>

<p> Dr. Gregory B. Newby<br />
    Chief Executive and Director<br />
    gbnewby@pglaf.org</p>

<h3>Section 4. Information about Donations to the Project Gutenberg
Literary Archive Foundation</h3>

<p>Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.</p>

<p>The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit <a href="http://www.gutenberg.org/donate">www.gutenberg.org/donate</a>.</p>

<p>While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.</p>

<p>International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.</p>

<p>Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate</p>

<h3>Section 5. General Information About Project Gutenberg-tm electronic works.</h3>

<p>Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.</p>

<p>Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.</p>

<p>Most people start at our Web site which has the main PG search
facility: www.gutenberg.org</p>

<p>This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.</p>

</body>
</html>

